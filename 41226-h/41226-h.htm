  <!DOCTYPE html PUBLIC "-//W3C//DTD XHTML 1.0 Strict//EN"
        "http://www.w3.org/TR/xhtml1/DTD/xhtml1-strict.dtd">
         <html xmlns="http://www.w3.org/1999/xhtml" lang="fr" xml:lang="fr">
    <head>
	<meta http-equiv="Content-Type"
		content="text/html;charset=iso-8859-1" />
	<meta http-equiv="Content-Style-Type" content="text/css" />
    <title>
      The Project Gutenberg's eBook of Correspondance Diplomatique de Bertrand de Salignac de la Mothe Fénélon, by Bertrand de Salignac de la Mothe Fénélon, Tome cinquième</title>
      <link rel="coverpage" href="images/cover.jpg" />
   <style type="text/css">

   h1,h2   {text-align: center;
            clear: both;}

   h1   {margin-top: 4em;}

   h2   {margin-top: 4em;}

    .titre
    {
    text-align: center;
    line-height: 2;
    margin-top: 2em;
    margin-bottom: 2em;
    }

    .dest {margin-left: 5%; margin-top: 2em;
          font-variant: small-caps; font-size: 95%;}

    hr.c5  {width: 5%; margin-top: 2em; margin-bottom: 2em;}
    hr.c15 {width: 15%; margin-top: 2em; margin-bottom: 2em;}

     table     {margin-left: auto; margin-right: auto; width: 50%;}
     .tdr      {text-align: right; vertical-align: bottom;}
     .tdl      {text-align: left; vertical-align: top;
               padding-left: 1em; text-indent: -1em;}

    .pagenum  { /* uncomment the next line for invisible page numbers */
            /*  visibility: hidden;  */
                position: absolute;
                right: 5%;
                font-size: 0.6em;
                font-variant: normal;
                font-style: normal;
                text-align: right;
                background-color: #FFFACD;
                border: 1px solid;
                padding: 0.3em;
              } /* page numbers */

/* footnotes */
    .footnotes        {border: 1px dashed; background-color: #F0FFFF;}
    .footnote         {margin-left: 15%; margin-right: 15%; font-size: 0.9em;}
    .footnote .label,
    .fnanchor         {vertical-align: super; text-decoration: none; font-size: x-small; font-weight: normal; font-style: normal;
                      text-decoration: none;}

    .blockquote       {font-size: 95%; margin-left: 5%; margin-right: 10%; margin-top: 2em;}
    .header           {text-align: center; font-weight: bold;}

    .tnote     {margin: auto;
               margin-top: 2em;
               border: 1px solid;
               padding: 1em;
               background-color: #F0FFFF;
               width: 25em;}

     sup      {font-size: 0.7em; font-variant: normal;}

    .indent  {margin-left: 15%; margin-right: 5%; font-size: 0.9em;}
    .hanging  {margin-left: 3em; text-indent: -2em;}
    .center   {text-align: center;}
    .smcap    {font-variant: small-caps; font-size: 85%;}
    .fancyfont {font-family: "Old English Text MT",fantasy,sans-serif;}

    .p2       {margin-top: 2em;}
    .p4       {margin-top: 4em;}

    .i2       {margin-left: 2em;}

    .xxs   {font-size: xx-small;}
    .xs    {font-size: x-small;}
    .small {font-size: small;}
    .medium {font-size: medium;}
    .large  {font-size: large;}
    .xlarge {font-size: x-large;}

    .right    { text-align: right; clear: both; margin-left: 25%; width: 75%;}

@media screen
{
   body
    {
        width: 90%;
        max-width: 45em;
        margin: auto;
    }
    p
    {
        margin-top: .75em;
        margin: 0.75em auto;
        text-align: justify;
    }
}

@media print, handheld
{
    p
    {
    margin-top: .75em;
    text-align: justify;
    margin-bottom: .75em;
      }

    .smcap
    {
    text-transform: uppercase;
    font-size: 80%;
    }

    hr.c5
    {
    width: 5%;
    margin-left: 47.5%;
    margin-top: 2em;
    margin-bottom: 2em;
    }

    hr.c15
    {
    width: 15%;
    margin-left: 42.5%;
    margin-top: 2em;
    margin-bottom: 2em;
    }
}

@media handheld
{
    body
    {
        margin: 0.5em;
        padding: 0;
        width: 90%;
    }
    .tnote

    {
   width: auto;
    }
}

      </style>
   </head>
<body>


<pre>

The Project Gutenberg EBook of Correspondance diplomatique de Bertrand de
Salignac de La Mothe Fénélon, Tome Cinquième, by Bertrand de Salignac de La Mothe Fénélon

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license


Title: Correspondance diplomatique de Bertrand de Salignac de La Mothe Fénélon, Tome Cinquième
       Ambassadeur de France en Angleterre de 1568 à 1575

Author: Bertrand de Salignac de La Mothe Fénélon

Release Date: October 29, 2012 [EBook #41226]

Language: French

Character set encoding: ISO-8859-1

*** START OF THIS PROJECT GUTENBERG EBOOK CORRESPONDANCE DIPLOMATIQUE ***




Produced by Robert Connal, Hélène de Mink, and the Online
Distributed Proofreading Team at http://www.pgdp.net (This
file was produced from images generously made available
by the Bibliothèque nationale de France (BnF/Gallica) at
http://gallica.bnf.fr)






</pre>


<div class="tnote">
<p>Notes de transcription:<br />
Les erreurs clairement introduites par le typographe ont été corrigées.
L'orthographe d'origine a été conservée et n'a pas été harmonisée.</p></div>
<p><a id="Page_I"></a></p>

<h1><span class="large">CORRESPONDANCE</span><br />
DIPLOMATIQUE</h1>

<p class="center xs">DE</p>

<p class="p2 titre"><span class="small"><b>BERTRAND DE SALIGNAC</b></span><br />
<b>DE LA MOTHE FÉNÉLON</b>,<br />
<span class="xxs">AMBASSADEUR DE FRANCE EN ANGLETERRE</span><br />
<span class="xxs">DE 1568 A 1575,</span></p>

<p class="p2 xs titre">PUBLIÉE POUR LA PREMIÈRE FOIS<br />
Sur les manuscrits conservés aux Archives du Royaume.</p>

<p class="p4 titre medium"><b>TOME CINQUIÈME.</b><br />
<b>ANNÉES 1572&mdash;1573.</b></p>

<p class="p4 center"><b>PARIS ET LONDRES.</b></p>
<hr class="c5" />
<p class="center"><b>1840.</b></p>

<p><a id="Page_II"></a></p>

<p class="p4 center"><span class="xlarge">DÉPÊCHES, RAPPORTS,</span><br />
<span class="small">INSTRUCTIONS ET MÉMOIRES</span><br />
DES AMBASSADEURS DE FRANCE<br />
<span class="xs">EN ANGLETERRE ET EN ÉCOSSE</span><br />
<span class="xxs">PENDANT LE XVI<sup>e</sup> SIÈCLE.</span></p>

<p><a id="Page_III"></a></p>

<p class="p4 center"><span class="xlarge"><b>RECUEIL</b></span><br />
<span class="xxs">DES</span><br />
<span class="large"><b>DÉPÊCHES, RAPPORTS,</b></span><br />
<b>INSTRUCTIONS ET MÉMOIRES</b></p>

<p class="titre p2"><span class="fancyfont">Des Ambassadeurs de France</span><br />
<span class="small">EN ANGLETERRE ET EN ÉCOSSE</span><br />
<span class="xs">PENDANT LE XVI<sup>e</sup> SIÈCLE,</span></p>

<p class="center"><span class="small">Conservés aux Archives du Royaume,</span><br />
<span class="xxs">A la Bibliothèque du Roi,</span><br />
<span class="xxs">etc., etc.</span></p>

<p class="center"><span class="xs">ET PUBLIÉS POUR LA PREMIÈRE FOIS</span><br />
<span class="xxs"><i>Sous la Direction</i></span><br />
<span class="medium"><b>DE M. CHARLES PURTON COOPER.</b></span></p>

<hr class="c5" />

<p class="p2 center"><b>PARIS ET LONDRES.</b></p>
<hr class="c5" />
<p class="center"><b>1840.</b></p>

<p><a id="Page_IV"></a></p>

<p class="center p4 xlarge"><b>LA MOTHE FÉNÉLON.</b></p>

<p><a id="Page_V"></a></p>

<p class="center p4">Imprimé par BÉTHONE et PLON, à Paris.</p>

<p><a id="Page_VI"></a></p>

<p class="titre p4"><span class="small">A</span><br />
<span class="large">S. E.  M<sup>r</sup> GUIZOT</span><br />
<span class="small">AMBASSADEUR DE S. M. LE ROI DES FRANÇAIS</span><br />
<span class="small">PRÈS LA COUR DE LONDRES.</span><br />
<span class="xs">CE VOLUME LUI EST DÉDIÉ</span><br />
<span class="xs">COMME TÉMOIGNAGE DE RESPECT</span><br />
<span class="xxs">PAR</span><br />
<span class="xs">SON TRÈS-HUMBLE ET TRÈS-OBÉISSANT SERVITEUR</span><br />
<span class="small">CHARLES PURTON COOPER.</span></p>

<p><span class="pagenum"><a id="Page_1"> 1</a></span></p>

<h2><span class="medium">DÉPÊCHES</span><br />
<span class="xs">DE</span><br />
LA MOTHE FÉNÉLON.</h2>

<h2>CCLIV<sup>e</sup> DÉPESCHE</h2>

<p class="center">&mdash;du <span class="xs">III</span><sup>e</sup> jour de juing 1572.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Négociation de M<sup>r</sup> Du Croc en Écosse.&mdash;Demandes adressées secrètement par
les partisans de Marie Stuart.&mdash;Propositions faites dans le parlement de
mettre la reine d'Écosse à mort, de déclarer traître quiconque reconnaîtra
son droit à la succession de la couronne d'Angleterre, et d'exiger l'exécution
du duc de Norfolk.&mdash;Succès des Gueux dans les Pays-Bas; prise de
Valenciennes par les révoltés.</p>

<p class="dest">Au Roy.</p>

<p>Sire, je vous ay escript, du <span class="xs">XXVIII</span><sup>e</sup> du passé, tout ce
que, sur le partement du comte de Lincoln, j'ay peu aprandre
des particullarités de sa légation, dont ne vous en toucheray,
icy, davantage; et sera la présente pour accompaigner
ung pacquet, que M<sup>r</sup> Du Croc faict à Vostre Majesté,
des choses qui luy ont succédé à son arrivée en Escoce,
et de la bonne réception que ceulx des deux partys
luy ont faicte, qui monstrent que, nonobstant les extrêmes
difficultés de ce commencement, il y a aparance que la paix
sera enfin embrassée des ungs et des aultres; et je juge,
par une lettre, que j'ay receue en chiffres de ceulx de Lillebourg,
que le dict S<sup>r</sup> Du Croc s'est comporté si sagement
en ses premières propositions qu'on n'a descouvert plus
<span class="pagenum"><a id="Page_2"> 2</a></span>
avant de son intention qu'aultant que de ses parolles générales
l'on en a peu comprendre, et que ceulx, à qui sa commission
est plus favorable, ont pour encores senty le moins
de faveur. J'estime, Sire, que ce sera chose fort à propos
que certeine demande du capitaine Granges et du S<sup>r</sup>
de Ledington, qui est portée par le dict chiffre, laquelle
ilz veulent, pour ung temps, estre cellée au dict S<sup>r</sup> Du
Croc, leur soit accordée; car, par ce moyen, l'authorité
de Vostre Majesté, demeurera plus grande au dict pays,
et vostre allience mieulx confirmée. En confience de quoy
je donray, par mes premières, grande espérance et mesmes
assurance, comme de moy mesmes, aus dicts de Granges
et de Ledington que Vostre Majesté les en gratiffiera; et
n'aura, pour cella, le maréchal Drury, quand bien il le
sçaura, occasion de se pleindre que M<sup>r</sup> Du Croc ayt rien
négocié par dellà contre ce qui a esté promis, icy, à la
Royne, sa Mestresse. Cependant je vous supplie très humblement,
Sire, me mander comme il vous plait qu'en vostre
nom je leur en escripve, car c'est ung des principaulx
poinctz dont ceulx de Lillebourg desirent estre promptement
esclarcis: et l'aultre poinct après, est en quelle sorte
il vous plaira qu'ilz facent l'accord. Le S<sup>r</sup> de Vérac m'a
mandé de le vouloir advertyr s'il s'en doibt retourner, ou
non, attandu que Vostre Majesté ne luy en a rien escript.
Sur quoy je luy conseilleray, par mes dictes premières,
qu'il attande le commandement de Vostre Majesté; et je
croy qu'il sera fort à propos qu'il ne bouge de là jusques
à ce que la paciffication soit conclue, ou bien que l'abstinence
de guerre soit bien accordée. J'ay envoyé au dict
S<sup>r</sup> Du Croc, avec vostre pacquet du <span class="xs">X</span><sup>e</sup> du passé, ung extrêt
des articles du traicté qui concernent le faict d'Escoce.
<span class="pagenum"><a id="Page_3"> 3</a></span>
J'espère que bientost il vous mandera toutes aultres nouvelles
de dellà.</p>

<p>Ce a esté, Sire, par les soixante six depputez du parlement,
qui se tient maintenant icy, que les deux billetz,
dont je vous ay cy devant faict mencion, ont esté proposés
contre la Royne d'Escoce: l'ung, de la faire mourir; et l'aultre,
de déclarer traître quiconques, à jamais, métroit en
compte, ou relèveroit, le tiltre qu'elle prétend à la succession
de ceste couronne; et y ont adjouxté ung troysiesme,
de la sentence de mort contre le duc, demandant qu'elle fût
exécutée. Lesquelz billetz, après que la Royne d'Angleterre
a heu remercyé les dicts depputés du soing qu'ilz avoient
d'elle et de sa seureté, parce qu'ilz fondoient là dessus l'occasion
de leurs troys propositions, elle les a priés de se
déporter entièrement de la première; et ayant encores considéré,
de plus près, la segonde, elle ne l'a voulu admettre,
et m'ont ses conseillers mandé que je ne sois plus en
peyne de cella, car leur Mestresse estoit dellibérée de
respecter tant vostre amityé qu'elle ne laysseroit passer en
cest endroict rien qui pût offancer l'honneur et réputation
de Vostre Majesté; en quoy j'entendz, Sire, que la contradiction,
que ceulx de la noblesse y ont faicte, y a beaucoup
valu; et a beaucoup servy de rabatre aussi la proposition
contre le dict duc, car ont remonstré qu'ilz avoient
faict leur debvoir de procéder par les loix à le condampner,
mais qu'il n'apartenoit aulx subjectz de recalculer rien
maintenant sur la clémence de la Royne, leur Mestresse.
Or, demeure la détermination des dicts trois poinctz encores
en quelque suspens par l'opiniastreté de ceulx de la segonde
chambre, dont le duc court grand péril ceste sepmayne.
Et semble qu'il sera depputé troys évesques, troys
<span class="pagenum"><a id="Page_4"> 4</a></span>
comtes, troys barons et troys chevalliers, pour aller ouyr
et examiner sur quelques poinctz la dicte Royne d'Escoce.</p>

<p>Le bruict de la prinse de Valenciennes<a name="FNanchor_1" id="FNanchor_1" href="#Footnote_1" class="fnanchor">[1]</a>, par les Gueux,
et ce, qu'on présume que les Huguenotz veulent ayder de
tout leur pouvoir et moyen leur entreprinse, et qu'on dict
que le prince d'Orenge marche avec trente enseignes d'allemans
et six mille chevaulx, et le jeune comte d'Ayguemont
avec aultres deux mille chevaulx, pour les venir secourir,
eschauffe ung peu ceulx cy de s'en vouloir mesler.
Vray est que Anthonio de Guaras, lequel a receu pouvoir
expécial, par lettres du duc d'Alve, d'assister, icy, ez
choses qu'il verra appartenir au service du Roy d'Espagne,
a faict mettre en prison deux capitaines qui levoient des
gens de guerre pour aller à Fleximgues. Je croy bien qu'ilz
ont esté depuis relaschés, et qu'ilz sont desjà embarqués
pour suyvre leur voyage avecques leurs gens; tant y a que
le dict de Guaras a grand accès en ceste court, et est favorablement
ouy; et j'entendz qu'il faict de fort grandes
offres, de la part du dict duc d'Alve; lesquelles ceulx cy
trouvent recepvables et ne les rejettent nullement. Sur
ce, etc. <span class="i2">Ce <span class="xs">III</span><sup>e</sup> jour de juing 1572.</span></p>

<p><span class="pagenum"><a id="Page_5"> 5</a></span></p>

<h2>CCLV<sup>e</sup> DÉPESCHE</h2>

<p class="center">&mdash;du <span class="xs">V</span><sup>e</sup> jour de juing 1572.&mdash;</p>

<p class="center">(<i>Envoyée exprès jusques à la court par M<sup>r</sup> de L'Espinasse.</i>)</p>

<p class="hanging indent">
Résolution prise par Élisabeth de rejeter les propositions faites dans le parlement
contre Marie Stuart.&mdash;Exécution du duc de Norfolk.&mdash;Arrivée du
comte de Lincoln en France.&mdash;Nouvelles d'Écosse; nécessité d'envoyer des
secours à Lislebourg.&mdash;Craintes que les succès des Gueux dans les Pays-Bas
donnent aux Anglais.&mdash;Détails sur l'exécution du duc de Norfolk.</p>

<p class="dest">Au Roy.</p>

<p>Sire, de la communicquation que j'ay faicte de voz deux
dernières lettres, du <span class="xs">II</span><sup>e</sup> et <span class="xs">X</span><sup>e</sup> passé, à la Royne d'Angleterre,
elle a comprins qu'il y avoit desjà ung très bon
acheminement, de vostre costé, à tous les debvoirs de la
bonne amytié qu'avez nouvellement conclue avec elle; de
quoy est advenu qu'elle a faict à ses plus expéciaulx conseillers,
ainsy qu'on me l'a fort assuré, une remonstrance
comme s'ensuit:</p>

<p>«Que, puysqu'entre les grandz dangers qui s'estoient,
depuis quelque temps, manifestés au monde contre elle,
Dieu avoit voulu, du milieu de ceulx, que les feus Roys
d'Angleterre, ses prédécesseurs, avoient tousjours réputés
leurs plus grandz ennemys, luy succiter à elle ung très
grand et parfaict amy, qui ambrassoit sa protection et sa
deffence, sellon le traicté de ligue qu'elle avoit faicte avec
Vostre Majesté, qu'elle ne vouloit, en façon du monde,
qu'on proposât rien en son parlement qui vous peût offancer;
et, qu'ayant considéré les deux billetz, qui avoient
esté mis en avant contre la Royne d'Escoce, desquelz elle
avoit desjà cassé celluy qui touchoit à sa vie, elle vouloit
<span class="pagenum"><a id="Page_6"> 6</a></span>
qu'on se désistât encores de celluy qui concernoit la
succession qu'elle prétandoit en ce royaulme; car elle
voyoit bien ne se pouvoir faire que Vostre Majesté, pour
le debvoir de parantage, et pour les aultres obligations
que vous avez avec ceste princesse, n'en fussiez offancé,
sellon qu'elle le comprenoit bien par les lettres que je luy
en avois communicquées; (car, à la vérité, Sire, je les
luy ay assés faictes sonner en ce sens). Et a adjouxté qu'on
trouveroit aussy bien estrange, par toute la Chrestienté,
qu'on la condampnât sans l'ouyr; mais que, pour satisfaire à
ses Estatz, elle vouloit bien que, dorsenavant, l'on soubsmît
la dicte Royne d'Escoce à l'obligation des plus rigoureuses
loix qu'on pourroit faire contre elle, si elle atamptoit
jamais rien plus au préjudice de ce royaulme.»</p>

<p>De quoy, monstrantz les dicts Estatz n'estre assez contantz,
ont incisté qu'aulmoins l'on ne leur refuzât l'exécution
du duc de Norfolc, qui estoit desjà condampné; ce
qui a esté si chauldement mené, par ceulx qui avoient la
matière à cueur, que la Royne d'Angleterre n'y a peu résister.
Dont estant ce pouvre seigneur mené sur l'eschafault,
à heure non accoustumée, de fort grand matin, a
confessé, en présence de ceulx qui s'y sont trouvez, qu'il
avoit fort offancé Dieu comme pécheur, et avoit offancé
la Royne, sa Mestresse, en ce que, contre sa promesse
qu'il luy avoit faicte de ne traicter avec la Royne d'Escoce,
(ce que toutesfoys il ne luy avoit confirmé par sèrement),
il avoit escript des lettres et en avoit receu de la
dicte Dame, et avoit pareillement receu une lettre du
Pape, non qu'il l'eût pourchassée, mais Ridolfy la luy
avoit adressée; et qu'au reste il assuroit, avec toute vérité,
de n'avoir jamais rien atempté de faict, de parolle,
<span class="pagenum"><a id="Page_7"> 7</a></span>
ny encores de pensée, contre la Royne, sa Mestresse,
ny contre ce royaulme; et de cella il en bailloit sa mort
à tesmoing, devant Dieu et devant les hommes. Et ainsy,
d'un visage constant et magnanime, s'est exhibé luy mesmes
au supplice, au grand regret des gens de bien. Et
son corps a esté raporté dans la Tour en ung cercueil
couvert de velours noir; et luy a esté faict quelque forme
d'exèques.</p>

<p>Hier vint nouvelles comme monsieur l'admiral d'Angleterre
estoit descendu à Boulogne, le pénultiesme jour
du passé, premier que M<sup>r</sup> de Piennes ny le S<sup>r</sup> de Mauvissière
y arrivassent, et que la présence de M<sup>r</sup> de Foix,
avec la diligence de M<sup>r</sup> de Cailliac, avoient grandement
suply à sa réception; en laquelle, s'il y a heu quelque
manquement, il a esté bien honnorablement excusé par
une honneste lettre, que M<sup>r</sup> de Foix m'a escripte là dessus,
laquelle a esté bien fort agréable en ceste court.</p>

<p>Le S<sup>r</sup> de L'Espinasse vous comptera, Sire, les difficultés
ès quelles M<sup>r</sup> Du Croc, son beau père, se retrouve en
Escoce; où semble qu'il importe grandement, pour vostre
réputation, qu'il soit pourveu promptement à ceulx de
Lillebourg qu'ilz ne soient ruynés, et que le chasteau ne
viègne ez meins de ceulx qui sont à la dévotion de la
Royne d'Angleterre; car de ces deux poinctz dépend non
seulement la conservation de vostre ancienne allience,
mais que l'estat, qui souloit estre françoys, ne deviègne du
tout angloys. Dont vous plerra, Sire, pendant que M<sup>r</sup> de
Montmorency et M<sup>r</sup> de Foix seront icy, nous ordonner de
prendre quelque résolution là dessus avec ceste princesse
et avec ceulx de son conseil, pour réduyre ce pays à une
bonne paciffication; et cependant mander quelque honnorable
<span class="pagenum"><a id="Page_8"> 8</a></span>
promesse à ceulx de Lillebourg, accompagnée d'aulcun
présent effect pour les consoler; dont seroit bien à
propos, Sire, que M<sup>r</sup> de Flemy les allât trouver avec ce
qu'il leur pourroit apporter de refraichissement.</p>

<p>Le progrès des entreprinses, qui s'entend des Pays Bas,
commence de mettre ceulx cy en quelque souspeçon
qu'elles tendent d'impatroniser Vostre Majesté de cest estat,
ce qui leur seroit formidable; et ne vouldroient qu'en
façon du monde cella succédât, s'ilz n'y participoient. Sur
ce, etc. <span class="i2">Ce <span class="xs">V</span><sup>e</sup> jour de juing 1572.</span></p>

<p class="dest">A la Royne.</p>

<p>Madame, j'ay esté en une merveilleuse peyne pour la
partinacité de laquelle ceulx de ce parlement ont incisté
que la Royne d'Escoce fût punie de mort, et que le tiltre,
qu'elle prétend à la succession de cette couronne, fût
aboly pour elle et pour les siens à jamais, car cella tournoit
merveilleusement à l'indignité du Roy; et non seulement
faisoit mal sonner le traicté de la ligue, qu'il a faicte avec
ceste princesse, mais diffamoit beaucoup tous les aultres
honnestes pourchas d'allience, que Voz Majestez Très
Chrestiennes ont mené, et continuent de mener encores
avec elle. Je rends grâces à Dieu que ce danger est, pour
ceste fois, évité; de quoy la dicte Royne d'Escoce en doibt
recognoistre l'obligation, après Dieu, au seul respect que
la Royne d'Angleterre a heu de ne vouloir ou de n'ozer,
en ce temps, offancer le Roy. Il est vray que le pouvre
duc de Norfolc a passé; lequel, par l'acte dernier de sa vye,
a confirmé davantage au monde une très grande justiffication
de luy, et a layssé ung grand regret et une grande
compunction du cueur à ung chacun. Il a parlé fort clèrement
<span class="pagenum"><a id="Page_9"> 9</a></span>
de tout son faict; dont la Royne d'Angleterre peut,
à ceste heure, demeurer esclarcye si je y ay esté jamais
en rien meslé, ainsy que ses ambassadeurs vous en avoient
quelquefoys touché quelque mot. J'ay requis que le collier
de l'ordre du Roy, qu'il avoit, fût remis entre mes
mains, ce qui ne m'a esté encores accordé; tant y a que je
supplye très humblement Voz Majestez trouver bon que je
m'en charge, sellon qu'il me faict aussy grand besoing
d'en avoir ung pour la dignité de ceste charge, aux jours de
solennité.</p>

<p>L'apareil de la réception de messieurs voz depputés est
si honnorable par deçà, et la provision si grande pour les
bien traicter, avec toute leur compagnie, dez qu'ilz descendront
à Douvres, que je ne veulx fallir de le recorder
à Voz Majestez affin de faire uzer de quelque correspondance
vers monsieur l'admiral d'Angleterre; car c'est chose
qu'on regarde bien fort en ceste court: et desjà s'est dict
quelque mot qu'il n'avoit esté assez favorablement receu à
Bouloigne, mays une lettre de M<sup>r</sup> de Foix, qui m'est arrivée
fort à propos, en a aporté la satisfaction. Et se dict,
Madame, que le présent de M<sup>r</sup> de Montmorency sera d'envyron
vingt mille escus; tant y a que je mettray peyne de
le sçavoir plus au vray. Sur ce, etc.</p>

<p class="right">Ce <span class="xs">V</span><sup>e</sup> jour de juing 1572.</p>

<p><span class="pagenum"><a id="Page_10"> 10</a></span></p>

<h2>CCLVI<sup>e</sup> DÉPESCHE</h2>

<p class="center">&mdash;du <span class="xs">IX</span><sup>e</sup> jour de juing 1572.&mdash;</p>

<p class="center">(<i>Envoyée exprès jusques à Calais par Chamberland.</i>)</p>

<p class="hanging indent">
Préparatifs faits à Londres pour recevoir. MM<sup>rs</sup> de Montmorenci et de Foix.&mdash;Résolution
secrète arrêtée dans le parlement de soumettre la reine d'Écosse
aux lois d'Angleterre.&mdash;Nécessité de s'opposer à cette résolution.&mdash;Défense
faite en France de porter secours aux révoltés des Pays Bas.</p>


<p class="dest">Au Roy.</p>

<p>Sire, à ce matin, bon matin, j'ay receu des lettres de
M<sup>r</sup> de Montmorency et de M<sup>r</sup> de Foix, de devant hier,
<span class="xs">VII</span><sup>e</sup> de ce moys, à Boulogne, qui me mandent que ce sera
à la première marée de ce jourdhuy, <span class="xs">IX</span><sup>e</sup>, qu'avec l'ayde de
Dieu, ilz passeront la mer; de quoy toute ceste court est
grandement ayse, laquelle adjouxte toutjour quelque chose
de plus à l'ordre de leur réception, affin de la faire plus
honnorable. Eulx deux, par la fréquence des lettres qu'ilz
m'ont souvant escriptes sur la légitime excuse de leur retardement,
m'ont beaucoup aydé de pouvoir solager ceulx
cy en leur atante; lesquelz ont desjà tant faict qu'ilz ont
prolongé le parlement jusques après la S<sup>t</sup> Jehan, affin d'avoyr
plus grande compagnie de noblesse en ceste ville
quand ilz arriveront; et le comte de Pembroth, milord de
Vuindesor et milord Bocaust, avec bon nombre de noblesse,
n'ont jamais bougé de Douvres, depuis le dernier de l'aultre
moys.</p>

<p>Ceulx du dict parlement, quand ilz ont veu qu'ilz avoient
gaigné le poinct de l'exécution du duc de Norfolc, ont remis
sus, plus instamment que jamais, la poursuyte contre
la Royne d'Escoce, avec tant de partinacité, instigués par
<span class="pagenum"><a id="Page_11"> 11</a></span>
les ennemys de la pouvre princesse, que je viens d'estre
adverty que le décret, de privation du tiltré de ceste succession,
s'en ensuyvra contre elle; et qu'ilz la soubsmettront
à la rigueur des lois du Royaulme pour tout ce que, dez
ceste heure en là, elle pourra atempter contre la Royne
d'Angleterre ou contre le repos de son estat. Qui sont actes
peu correspondans à la considération d'entre Voz Majestez,
et sur lesquelz, encor qu'on se puisse assez esbahyr
comme j'en auray esté adverty, car le tiennent fort secret,
je ne larray pourtant de m'y oposer en vostre nom, si Vostre
Majesté me le commande, et en façon néantmoins si
gracieuse et modeste que la Royne d'Angleterre n'aura
occasion quelconque, aulmoins qui soit juste, de le trouver
maulvais; dont suplie très humblement Vostre Majesté
m'en faire une prompte responce affin que, tout à temps,
j'en puisse faire la remonstrance.</p>

<p>Ceulx cy ont entendu la deffence, que Vostre Majesté
a faicte publier en la frontière, que nulz gens de guerre
françoys aillent en Flandres, de quoy ilz se sont assez esbahys,
et n'empeschent pourtant, de leur part, qu'il ne
coule tousjours des soldatz d'icy à Fleximgues; mesmes
beaucoup d'Anglois commencent d'y passer, et forniront
les dicts de Fleximgues de grand nombre de vivres et de
monitions de ce royaulme.</p>

<p>J'estime que messieurs voz depputés pourront arriver
en ceste ville vendredy prochein, et que la ratiffication du
traicté se fera le quinziesme de ce moys; et sur ce, etc.</p>

<p class="right">Ce <span class="xs">IX</span><sup>e</sup> jour de juing 1572.</p>

<p><span class="pagenum"><a id="Page_12"> 12</a></span></p>

<h2>CCLVII<sup>e</sup> DÉPESCHE</h2>

<p class="center">&mdash;du <span class="xs">XVII</span><sup>e</sup> jour de juing 1572.&mdash;</p>

<p class="center">(<i>Envoyée exprès jusques à la court par ung courier de M<sup>r</sup> de
Montmorency.</i>)</p>

<p class="hanging indent">
Arrivée de MM<sup>rs</sup> de Montmorenci et de Foix.&mdash;Serment solennel prêté par la
reine pour la confirmation du traité.&mdash;Demande officielle de la main d'Élisabeth
pour le duc d'Alençon.&mdash;Détails circonstanciés de la réception faite
à MM<sup>rs</sup> de Montmorenci et de Foix, de l'audience qui a suivi, et des fêtes
qui leur ont été données.</p>


<p class="dest">Au Roy.</p>

<p>Sire, nous, de Montmorency et de Foix, sommes arrivés
icy vendredy, <span class="xs">XIII</span><sup>e</sup> de ce moys, ayant en chemin receu
toutes les caresses et honneurs possibles. Le lendemein,
après disner, sommes toutz troys allés trouver la Royne
d'Angleterre, à laquelle nous avons présenté les lettres de
Vostre Majesté et de la Royne, vostre mère, concernant
la confirmation et ratiffication du traicté, lesquelles elle a
reçues avec déclaration de l'opinion de voz vertus, et grand
estime qu'elle fait de vostre amytié; de sorte que tout ce
premier jour s'est passé en propos courtois et gracieux.
Le lendemein matin, nous sommes allés recepvoir d'elle
le sèrement accoustumé, avant lequel presté, elle nous a
aussy déclaré n'avoir restitué le chasteau de Humes, scitué
en Escoce, comme elle est obligée par le traicté de confédération,
d'aultant qu'elle s'est trouvée en peyne auquel
des deux partis elle le debvoit rendre, ou au S<sup>r</sup> de Humes,
ou au régent, mais qu'elle protestoit que son intention estoit
de le randre aux Escouçoys, et satisfaire en toutes choses
au dict traicté; dont nous l'avons priée de faire la dicte restitution
au plus tost, et avec le consantement et volonté de
<span class="pagenum"><a id="Page_13"> 13</a></span>
Vostre Majesté, ce qu'elle a promis de faire. Et, après
le dict sèrement faict, elle nous a menés en sa chambre,
où nous luy avons présenté les lettres escriptes de la mein
de Vostre Majesté, de la Royne, et de Noz Seigneurs voz
frères, desquelles elle a leu à l'instant la vostre, remettant
alors les aultres jusques après dîner; à l'yssue duquel
elle nous a ramenés en la mesmes chambre, et dict à
moy, de Montmorency, que je luy exposasse la créance.
Sur quoy nous l'avons priée de lire premièrement la lettre
de la Royne, vostre mère, ce qu'elle a faict tout hault;
et après, dict qu'elle se santoit très obligée en son endroict,
d'aultant qu'elle luy avoit présenté toutz ses enfans, réitérant
à moy, de Montmorency, que je luy exposasse donc
nostre dicte créance. Ce que j'ay faict, sans rien obmettre
de ce qui estoit contenu en noz instructions, et conforme à
vostre intention.</p>

<p>La dicte Royne, pour responce, est entrée en quelques
discours des choses passez, que nous remétrons de vous dire
à quand nous serons auprès de Vostre Majesté, dont la fin
a esté qu'estant l'affaire de grande importance, qu'elle en
vouloit dellibérer, tellement que, ce jourdhuy, elle a envoyé
milord de Burgley devers nous pour entendre sur ce
faict plus amplement vostre dicte intention, nous proposant
plusieurs difficultés, auxquelles nous avons mis peyne de
satisfaire le mieulx qu'il nous a esté possible; de sorte qu'il
s'en est retourné, nous promettant de faire, de sa part,
tous bons offices: comme aussy nous a assuré le comte de
Lestre, de son costé, auquel nous avons déclaré le bien
qu'il doibt espérer de Vostre Majesté, si cest affaire peut
bien réuscyr; de façon que nous n'avons rien oublié, à l'endroict
de luy, ny de toutz les aultres, que nous avons
<span class="pagenum"><a id="Page_14"> 14</a></span>
cuydé pouvoir servir pour conduire cest affaire à bonne fin;
duquel nous ne voyons pas encores aulcune assurance,
aussy n'avons nous occasion d'en mal espérer; et, de ce que
nous verrons de lumière, de jour à aultre, nous ne faudrons
de vous en advertir, et suyvant voz commandementz,
de vous en aporter une dernière résolution. Sur ce, etc.</p>

<p class="right">Ce <span class="xs">XVII</span><sup>e</sup> jour de juing 1572.</p>


<p class="dest">Au Roy.</p>

<p>Sire, aussytost que M<sup>r</sup> de Montmorency, estant arrivé
à Bouloigne, a veu que le vent luy pouvoit servir, il a
passé la mer, ensemble M<sup>r</sup> de Foix et tous les seigneurs et
gentilshommes qui sont en leur compagnie, le <span class="xs">VIII</span><sup>e</sup> de ce
moys; et, le mesme jour, ilz ont esté, du comte de Pembroc
et des milords de Vuindesor et de Boucaust, et aultre
bon nombre de noblesse de ce royaulme, fort bien et fort
honnorablement recueillis à Douvre, ainsy que M<sup>r</sup> de Foix
m'a assuré qu'il le vous avoit amplement escript du dict
lieu, et ont séjourné là ung jour entier pour se refère du
travail de la mer. Et, le lendemain, se sont acheminés à
Conturbery, à Setemborne et à Rochester, où ilz ont de
mesmes esté partout fort bien reçus, et sont arrivez le vendredy,
<span class="xs">XIII</span><sup>e</sup> du moys, à Gravesines; auquel lieu je les suys
allé trouver. Et, peu après, le comte d'Ochestre, accompagné
de milord Grey, de milord Staffort, de milord
Comthom, de milord Cheyne, et aultre bon nombre de
gentilshommes, leur y est venu au devant, avec les barges
de la Royne; sur lesquelles il nous a tous reconduictz,
l'après dînée, en ceste ville de Londres, à laquelle ainsy
que sommes arrivés, la Tour a faict son debvoir de tirer
force coups de canon; et, quand avons esté descendus à
<span class="pagenum"><a id="Page_15"> 15</a></span>
Sommerset Place, le dict comte d'Ochestre a présenté
à M<sup>r</sup> de Montmorency, de la part de la Royne, sa Mestresse,
ung petit S<sup>t</sup> George à mettre au coul, et luy a
baillé les estatutz de l'ordre d'Angleterre; et puis le hérault
d'armes luy a ataché la jarretière, ce que mon dict
sieur de Montmorency a receu, avec plusieurs bien dignes
et honnorables parolles de mercyement à la dicte Dame,
avec mencion expresse du congé qu'il avoit de Vostre Majesté
de le pouvoir accepter, accollant le dict sieur comte
qui le luy présentoit, et le baysant fort cordialement à la
joue, comme l'ung des confrères. Et, peu d'heures après,
le comte d'Exex, accompagné d'aultre troupe de noblesse,
l'est venu visiter pour luy dire, et à M<sup>r</sup> de Foix, la bien
venue de la part d'elle. Et, le matin ensuyvant, le comte
de Sussex, encores plus accompaigné que nul des précédans,
luy est venu faire plusieurs honnestes complimens
qu'il luy a mandés, et a dîné en la compagnie; puis, sur
les quatre heures du soyr, nous a conduictz, avec les
mesmes barges du jour précédent, à Ouestmenster. Et là,
avec ung concours fort grand des seigneurs et dames de
ceste court, et de ceulx qui se sont trouvés en ceste ville,
elle a fort favorablement receu, premièrement, mon dict
sieur de Montmorency avec une très grande démonstration
d'ung vray et inthime contantement, et après, M<sup>r</sup> de Foix
avec plusieurs gracieuses parolles de grande privauté et
confience, et puis tous les gentilshommes françoys, ung
à ung, avec tant d'honneste faveur que je ne puis dire,
Sire, sinon que ceste princesse a monstré combien elle
vous veult honnorer, et combien par effect elle veult satisfaire
au debvoir de l'amityé qu'elle vous promet de parolle.</p>

<p><span class="pagenum"><a id="Page_16"> 16</a></span>
Le jour ensuyvant, qui a esté dimanche, quinziesme de
ce moys, après que le pouvoir et la forme du sèrement
ont esté monstrés à milord de Burgley, et après que
M<sup>r</sup> de Montmorency, accompagné de M<sup>r</sup> de Foix et de
moy, a heu présanté à la dicte Dame, à l'issue de ses prières,
le dict pouvoir, et luy a heu, en très honnorable façon
et avec parolles à ce convenables, faict la réquisition en tel
cas requise. Elle, uzant d'une expression grande à monstrer
combien volontiers et plus cordiallement, que de nul
aultre acte qu'elle heût faict de son règne, elle alloit accomplir
cestuy cy, et combien elle réputoit heureux ce jour,
auquel elle s'alloit conjoindre d'une perpétuelle confédération
avec Vostre Majesté; appellant Dieu à tesmoing
pour la punir, si, dans son cueur, il ne voyoit une vraye
intention d'en produire les effectz comme estantz les vrays
fruictz trop meilleurs et plus grandz que par ses parolles,
qui n'en estoient que les feuilles, elle ne le nous pouvoit
exprimer; elle a dict, tout hault, que, premier que jurer,
elle vous vouloit bien déclarer qu'elle n'avoit, pour encores,
randu en Escoce le chasteau de Humes, n'estant bien résolue
auquel des deux partis ce seroit, de peur d'y augmanter
le trouble, néantmoins que sa résolucion estoit de
le remettre ez mains des Escouçoys. Sur quoy nous luy
avons requis que la dicte rédiction se fît avec le sceu de
Vostre Majesté, ce qu'elle nous a accordé. Et, après,
s'estant aprochée de l'autel et estandu la mein sur les évangiles
de Dieu, le livre touché entre les mains d'ung de ses
évesques, a fort sollennellement juré l'entretènement de
tout le contenu au traicté de confédération, jouxte la forme
qui en avoit esté auparavant dressée par M<sup>r</sup> de Foix, laquelle
estant rédigée par un escript en parchemin, elle l'a
<span class="pagenum"><a id="Page_17"> 17</a></span>
signée de sa mein sur ung poulpitre d'or soubstenu par
quatre comtes, à ce assistans grand nombre de seigneurs
françoys et toutz les principaulx seigneurs et dames de sa
court. De quoy mon dict sieur de Montmorency, pour tous
troys, en a requis l'acte, qui nous a esté concédé avec ung
infiny contentement de la dicte Dame et de toutz ceulx qui,
des deux partis, y ont assisté.</p>

<p>Elle nous a, au partir de sa chapelle, mené toutz troys en
sa privée chambre, et, peu après, à la sale de présence, où
elle a voulu qu'ayons dîné en sa table, et toutz les aultres françoys
en une aultre grande sale auprès, avec les seigneurs de
sa court; et, l'après dînée, ayant entretenu quelque temps à
part mon dict sieur de Montmorency, elle nous a ramené toutz
troys seuls en sa mesmes chambre privée, pour entendre
le reste de leur charge; laquelle mon dict sieur de Montmorency,
après qu'elle a heu lues les petites lettres, la luy
a fort dignement proposée, et M<sup>r</sup> de Foix y a adjouxté la
confirmation, là où il en a esté besoing. A quoy elle, après
les mercyements bien honnorables, dont elle a sceu, sellon
sa coustume, fort à propos et fort expressément, uzer vers
Voz Majestez Très Chrestiennes, est entrée en ung petit
discours des choses du passé et des difficultés présentes;
et, sans rien rejecter de ce qui luy estoit maintenant mis en
termes, ny monstrer aussy d'en rien accepter, a remis la
responce à une aultre foys, après qu'elle y auroit ung peu
pensé. Puiz, ayant faict la faveur à mon dict sieur de Montmorency
de le mener en la propre chambre où elle couche,
elle l'a licencié pour quelques heures, affin qu'il s'allât
retirer en la sienne, qui luy estoit préparée là auprès; en
laquelle il n'a guyères séjourné que les comtes de Lestre
et de Sussex le sont venus prendre pour le mener voyr
<span class="pagenum"><a id="Page_18"> 18</a></span>
le combat des ours, des taureaux et du cheval, du cinge,
et puys à l'esbat dans les jardins jusques à ce que la dicte
Dame y est sortie, attandant l'heure du festin; qui a esté
dressé fort grand et magnifique sur une terrasse du chasteau,
dans une feuillée fort belle et ample, bien ornée
de beaucoup de compartimens et de deux des plus beaux et
riches buffetz de l'Europe. Et, de rechef, elle a faict
manger M<sup>r</sup> de Montmorency, M<sup>r</sup> de Foix et moy, à sa table,
et tout le reste des seigneurs françoys et angloys,
meslés avec les dames de la court, en une aultre fort longue
table près de la sienne, fort opulentment traictés, prolongeant
les services jusques environ minuict, qu'elle nous a
menés sur une aultre terrasse qui regarde dans une grande
court du dict chasteau; où nous n'avons guyères tardé
qu'ung viellard avec deux jeunes pucelles est entré, qui a
requis secours pour elles en ceste court: et soubdein se sont
présentés vingt chevalliers sur les rancz, dix blanz menés
par le comte d'Essex, et dix bleus menés par le comte de
Rotheland, qui ont, pour l'occasion des dictes pucelles,
attaqué ung brave combat à l'espée, à cheval; lequel a
duré jusque sur l'aube du jour que la Royne, par l'adviz
des juges du camp, a déclaré les dictes pucelles libres, et
s'est retirée pour s'aller dormir, et a licencié mon dict sieur
de Montmorency et toute sa troupe pour s'aller reposer.</p>

<p>Aujourdhuy il va à Windesor pour y recepvoir l'ordre
à la cérémonie accoustumée, accompagné de toute ceste
court, et au retour, il passera à Hamptoncourt, remettant,
Sire, toutes aultres choses à ce que, en la lettre générale
de nous troys, et en les leurs aultres particullières, ils vous
escripvent plus amplement, pour adjouxter seulement icy
que je suis infinyement bien ayse que, par les lettres de
<span class="pagenum"><a id="Page_19"> 19</a></span>
Voz Majestez, du <span class="xs">VII</span><sup>e</sup> de ce moys, je voy qu'il est à tout
cecy très bien correspondu de dellà à honnorer et bien
traicter le comte de Lincoln et ceux qui sont avecques
luy. Sur ce, etc. <span class="i2">Ce <span class="xs">XVII</span><sup>e</sup> jour de juing 1572.</span></p>

<h2>CCLVIII<sup>e</sup> DÉPESCHE</h2>

<p class="center">&mdash;du <span class="xs">XXII</span><sup>e</sup> jour de juing 1572.&mdash;</p>

<p class="center">(<i>Envoyée exprès jusques à la court par le courrier Barroys.</i>)</p>

<p class="hanging indent">
Négociation de MM<sup>rs</sup> de Montmorenci et de Foix.&mdash;Audience.&mdash;Proposition
du mariage.&mdash;Réunion du conseil pour délibérer sur la demande.&mdash;Affaires
d'Écosse.&mdash;Détails sur la négociation du mariage.</p>


<p class="dest">Au Roy.</p>

<p>Sire, nous avons, le dix huictiesme de ce moys, receu
la lettre qu'il a pleu à Vostre Majesté nous escripre, du
<span class="xs">XIII</span><sup>e</sup>, avec le postcript du <span class="xs">XIIII</span><sup>e</sup>, et avons trouvé par icelle
que nous, de Montmorency et de Foix, estions arrivés en
ceste ville de Londres le mesme jour que vous aviez donné
la première audience à monsieur l'admiral d'Angleterre;
et avions aussy toutz trois receu le sèrement de ceste
Royne, le mesme jour, que luy l'avoit receu de Vostre
Majesté; et vous envoyons la coppie de la forme du dict
sèrement et acte d'icelluy, que Vostre Majesté trouvera
conformes à celluy de la forme et acte du vostre, qu'il
vous a pleu nous envoyer.</p>

<p>Quand au mariage, nous avons escript à Vostre Majesté,
par lettres du<span class="xs"> XVII</span><sup>e</sup>, envoyez par courrier exprès, ce que
nous y avons faict jusques alors; et, le mesme jour, du
<span class="xs">XVII</span><sup>e</sup>, moy, de Montmorency, suys allé, accompagné de
plusieurs seigneurs et gentilshommes de ce pays, à Windesore
<span class="pagenum"><a id="Page_20"> 20</a></span>
distant d'icy de vingt milles, où est la chapelle de l'ordre
de la Jarretière pour y estre instalé et prendre la possession
accoustumée. Par tout le chemin, j'ay tousjours
esté, moy et ma suyte, comme auparavant, et suis encores,
deffrayé et servy aulx despens et par les officiers de ceste
Royne, avec grande abondance; et ay veu ez maysons du
dict Windesor et Hamptoncourt, et principallement à
Hamptoncourt, la plus grande quantité de riches et précieulx
meubles que je vys jamais, et que l'on se sauroit
imaginer. Je n'ay esté de retour que jusques au <span class="xs">XIX</span><sup>e</sup> au
soir, et, pendant ce voyage, j'ay parlé plusieurs foix du
dict mariage au comte de Lestre, et à milord de Burgley,
qui ont monstré le desirer, et promis de s'y emploier de
leur pouvoir. Je leur ay aussy faict entendre que nous en
voulions avoir responce au plus tost, et, pour ce faire, desirions
parler à la Royne d'Angleterre; ce que fut cause
qu'elle nous manda toutz troys le lendemein, vingtiesme,
pour aller parler à elle après disner, sans cérémonies et en
privé; et fusmes conduictz par eau en son jardrin, et l'allasmes
trouver en une gallerie, où elle nous accueillit fort
gracieusement. Et, après quelques devis du susdict voyage,
nous luy dismes que nous avions receu lettres de Vostre
Majesté, par lesquelles il vous plaisoit nous faire entendre
combien vous avoit esté agréable de voyr le dict sieur amiral
et le bon nombre de noblesse qui l'accompaignoient,
nous commandant de la remercyer très affectueusement
des très bons et honnestes propos qu'il vous avoit tenus
de sa part.</p>

<p>Et, peu après, rentrant sur le faict du dict mariage, elle
continuoit tousjours de mettre en avant le jeune aage de
Monseigneur le Duc, monstrant prendre plésir de continuer
<span class="pagenum"><a id="Page_21"> 21</a></span>
ce propos, et principallement d'entendre ce que nous luy
disions de sa doulceur, bonté et louables meurs, et aultres
qualités; et enfin elle demanda comment est ce qu'on feroit
de la religion, sur quoy nous luy respondismes que nous
estions assurés que l'on n'en seroit en aulcun différend,
parce que, si d'ailleurs elle trouvoit bon le dict mariage,
elle auroit soing de la conscience, honneur et réputation
de Mon dict Seigneur le Duc, comme de la sienne propre,
comme aussy luy auroit tout esgard à son contantement
d'elle et de ses subjectz, et à l'union et repos de son
royaulme.</p>

<p>Sur quoy elle réplicqua que c'estoient parolles générales,
et qu'elle desiroit entendre le particullier. Nous respondismes
que, pour le grand desir que Voz Majestez et Mon
dict Seigneur avoient à ce mariage, nous espérions que vous
vous contanteriés de ce qu'elle avoit voulu accorder à
Monsieur. Et, sur ce qu'elle disoit qu'elle ne luy avoit rien
accordé, nous luy respondismes qu'il étoit vray, mais que
nous entendions ce qu'elle avoit donné charge à M<sup>e</sup> Smith
de luy accorder. Et, disant la dicte Dame que nous n'en
pouvions rien sçavoir, nous luy dismes que nous en appellions
à tesmoing sa propre conscience, et que nous sçavions
qu'elle estoit si vertueuse qu'elle ne vouldroit rien taire de
la vérité. Elle assura que non, et que jà, à Dieu ne pleust
que en chose de telle importance, elle voulût tant offancer
sa conscience que d'y apporter rien de faulx. Sur ce, ne
réplicquant la dicte Dame autre chose, nous prinsmes
congé d'elle.</p>

<p>Ce jourdhuy nous avons entendu, et de lieu seur, que
la dicte Royne déduysoit, sur le soir, bien au long au comte
de Lecestre et à milord de Burgley tout ce que nous luy
<span class="pagenum"><a id="Page_22"> 22</a></span>
avions dict; et enfin requit le dict de Burgley de luy en
dire son advis. Qui luy dict qu'il luy sembloit qu'elle debvoit
aujourdhuy assembler son conseil pour en dellibérer,
estant l'affaire de si grand poidz et importance qu'il méritoit
l'assemblée et conférence de toutz ceulx qu'elle
avoit honnorés de ce lieu, et estimoit luy estre fidelles.
Ce qu'elle estima bon, et, à ces fins, toutz les seigneurs
de ce conseil ont esté mandés pour ceste après dînée, où
l'affaire doibt estre proposé par icelluy de Burgley; et de
ce que nous entendrons en avoir esté résolu nous en advertirons
incontinent Vostre Majesté.</p>

<p>Quant au commerce, et affères d'Escoce, il ne nous a
pas semblé à propos d'en parler devant qu'avoir résolution
du principal, lequel, venant à réuscyr sellon vostre intention,
emporte avec soy tout le reste. Cependant nous
avons escript à M<sup>r</sup> Du Croc que nous ne faudrons, pour les
affères d'Escoce, de nous emploier de nostre pouvoir, et
comme nous en avons charge et commandement de Vostre
Majesté, le priant d'assurer ceulx de Lillebourg que l'intention
vostre est de pourvoir à leur seureté, et ne les laisser
oprimer par leurs adversaires. Et sur ce, etc.</p>

<p class="right">Ce <span class="xs">XXII</span><sup>e</sup> jour de juing 1572.</p>

<p class="dest">A la Royne</p>

<p>Madame, ce seroit chose trop longue de vous racompter
en combien d'honnestes façons la Royne d'Angleterre
s'est efforcée de caresser et honnorer messieurs voz depputés,
et leur faire, et à toute leur compaignie, depuis qu'ilz
sont en ce royaulme, le plus grand et le meilleur traictement
qu'il est possible de penser, et comme elle a donné
ordre que cella leur soit continué jusques à ce qu'ilz remonteront
<span class="pagenum"><a id="Page_23"> 23</a></span>
en mer. Dont vous diray seulement, Madame, que
M<sup>r</sup> de Montmorency et M<sup>r</sup> de Foix, chacun en son endroict,
et moy avec eulx, du mien, ne cessons, parmy ces bonnes
chères, d'acheminer toutjours, aultant qu'il nous est possible,
le propos de Monseigneur le Duc vostre filz, et
n'obmettons ung seul de toutz les poinctz que nous imaginons
y pouvoir servir que nous ne l'y amployons.</p>

<p>Et voycy, Madame, l'advancement que nous y avons
peu donner, c'est que ne nous sommes en rien layssez vaincre
des argumentz de la dicte Dame, bien qu'ilz soient
grandz, et nous sommes efforcés de la randre vaincue par
les nostres, qui, à la vérité, sont plus grandz et plus urgentz
que les siens; mais ils sont fort contredictz par les
adversaires, comme j'espère bien aussy qu'ilz seront soubstenus
par ceulx qui y ont bonne affection. La matière est
ung estat si doubteux que ceulx, qui ne la veulent, commancent
bien fort de la creindre, et ceulx qui la desirent
ne voyent où debvoir espérer encores rien de certein, et ce
qui tient et les ungs et les aultres en merveilleux suspens
est que aujourdhuy l'on la met en dellibération de conseil;
dont ce qui s'en entendra cy après Vostre Majesté le sçaura
bientost. Mais j'estime, Madame, que bonne partie de la
conclusion de ce propos a de résulter du bon acheminement
que Voz Majestez y donront par dellà avec le comte
de Lincoln, et avec les ambassadeurs d'Angleterre, et de ce
qu'ilz escripront et rapporteront de la vraye et indubitable
intention de Voz Majestez, de l'honneste affection et non
feincte de Monseigneur le Duc, et de la bonne opinion
qu'ilz imprimeront de luy et de ses vertueuses qualitez par
deçà, et du contantement avec lequel vous les aurez en
toutes sortes de faveur, de bonnes chères, de présentz, de
<span class="pagenum"><a id="Page_24"> 24</a></span>
promesses et d'honnorables entretènementz, renvoyez par
deça la mer; vous supliant très humblement, Madame,
commander, de bonne heure, que l'apparat soit aussy bon
et meilleur pour eulx à leur retour, partout où ilz passeront,
comme a esté à l'aller, sellon que je vous puis dire, avec
vérité, Madame, que tout ce qui se faict icy pour M<sup>r</sup> de
Montmorency et M<sup>r</sup> de Foix, et les siens, est très magnifique,
très sumptueux et royal. Sur ce, etc.</p>

<p class="right">Ce <span class="xs">XXII</span><sup>e</sup> jour de juing 1572.</p>

<p class="blockquote">
Si l'affaire continue de cheminer comme il a commencé, il parviendra
bientost à une ou aultre conclusion, et j'ay occasion d'espérer que
plutost elle sera bonne que maulvayse, sinon que l'ordinayre instabilité
de ceste court y change quelque chose. Je desire que Vostre
Majesté escripve une lettre, de sa mein, au comte de Lester pour le
mercyer de l'advancement qu'il a donné à ce propos, et pour le prier
d'y mettre luy mesmes la perfection, et l'assurer de la récompense.
Nous uzons cepandant de toutes les promesses et honnestes persuasions
que nous pouvons vers les dames qui sont les plus près de
ceste princesse, et vers toutz ceulx qui ont quelque moyen de nous
ayder. Je remercye très humblement Voz Majestez de l'honneur et
faveur qu'il leur plaist me faire du collier de l'ordre. L'on m'avoit,
une foys, respondu qu'il estoit égaré et perdu, mais ayant remonstré
qu'il y avoit une promesse par escript de le debvoir rendre, l'on l'a
faict trouver, et a esté remis en mes mains depuis deux jours.</p>

<h2>CCLIX<sup>e</sup> DÉPESCHE</h2>

<p class="center">&mdash;du <span class="xs">XXVIII</span><sup>e</sup> jour de juing 1572.&mdash;</p>

<p class="center">Négociation du mariage du duc d'Alençon.</p>

<p class="center">Icy défault une dépesche, mais, en lieu d'icelle, suplèe ung discours que M<sup>r</sup> de
Foix a adressé.</p>


<p>Ce <em>Discours</em>, qui renferme le détail de toute la négociation
de M<sup>rs</sup> de Montmorenci, de Foix et de La Mothe Fénélon, touchant
<span class="pagenum"><a id="Page_25"> 25</a></span>
le mariage du duc d'Alençon, ayant été imprimé en entier
dans l'édition que Le Laboureur a donnée des <cite>Mémoires de
Castelnau</cite> (t. 1<sup>e</sup>r, p. 652), nous croyons inutile de le reproduire.
Il n'a pas été d'ailleurs transcrit sur les registres de
l'ambassadeur, mais il s'en est trouvé dans ses papiers plusieurs
copies, qui sont littéralement conformes à celle qui a
été publiée par Le Laboureur.</p>

<h2>CCLX<sup>e</sup> DÉPESCHE</h2>

<p class="center">&mdash;du premier jour de juillet 1572.&mdash;</p>

<p class="center">(<i>Envoyée exprès jusques à Calais par Estienne.</i>)</p>

<p class="hanging indent">
État de la négociation de MM<sup>rs</sup> de Montmorenci et de Foix.&mdash;Plaintes de
Marie Stuart.&mdash;Nouvelles des révoltés de Flessingue.&mdash;Riches présens
faits à MM<sup>rs</sup> de Montmorenci et de Foix.&mdash;Explication sur la négociation
du mariage du duc d'Anjou.</p>


<p class="dest">Au Roy.</p>

<p>Sire, de tout ce qui s'est négocié, icy, pendant que
M<sup>r</sup> de Montmorency et M<sup>r</sup> de Foix y ont esté, et combien
avant, eulx et moy, y sommes allés, et où nous en sommes
demeurés, je laisse à eulx de le vous particullariser par le
menu; et vous diray seulement, Sire, que ce que la présence
d'ung seigneur de grande qualité, qui a la réputation
d'estre fort entier et véritable, et plein de toute sorte
d'honneur et de vertu, peult en cella, M<sup>r</sup> de Montmorency
l'y a tout aporté; et ce que les sages advertissementz, et
prudentes considérations, et vifves remonstrances pleines
de rayson, y ont peu donner d'efficace, M<sup>r</sup> de Foix l'y a
fort abondamment et fort dignement presté. Et je n'ay
obmis, de ma part, rien de ce que je y ay peu aporter de
ma dilligence, y ayans, toutz troys, fort soigneusement
<span class="pagenum"><a id="Page_26"> 26</a></span>
observé le temps, et l'ayant faict observer par ceulx d'icy
qu'avons cognu y avoir bonne intention; de sorte que rien
n'y a esté précipité, ny aussy rien délayssé. Et croy bien,
Sire, quand à l'acte de confirmation et sèrement du traicté,
et à donner impression à ceste princesse de vous demeurer
perpétuellement confédérée, qu'il ne se peut desirer rien
de plus, ny de mieulx, de ce qui en a esté faict.</p>

<p>Et, au regard du propos de Monseigneur le Duc, ceste
princesse l'a prins de fort bonne part, et a fort grandement
remercyé Voz Majestez qui le luy présentiés, et a fort honnorablement
parlé de luy qui se offroit à elle. Ses conseillers
l'ont générallement approuvé, et ont réduict toutes les difficultés
à deux seules, qui sont de l'aage et de la religion;
et encores, si la première se peult vaincre, que la seconde
se modèrera. Sur quoy a esté prins le dellay d'un moys
pour y faire une résolue responce, laquelle dépend assez du
raport que feront ceulx qui retournent de France; lesquelz,
pour ceste occasion, je me resjouys infinyement que Vostre
Majesté les ayt renvoyez ainsy bien contantz, comme
elle le nous escript, du <span class="xs">XXIII</span><sup>e</sup> et <span class="xs">XXV</span><sup>e</sup> du passé.</p>

<p>Et, quant aux aultres poinctz, concernant les deux lettres
que ceste princesse vous debvoit escripre: l'une, de
sa mein, pour l'expression de la cause de la religion au
traicté, et l'aultre de l'interprétation du <span class="xs">XXVI</span><sup>e</sup> article; pareillement
de la paix d'Escoce; et du transport du commerce
d'Angleterre en vostre royaulme; il a été satisfaict au
premier, et M<sup>r</sup> de Montmorency en a emporté la lettre: laquelle,
ainsy qu'elle est, a esté dressée par ceste princesse,
qui estime estre en meilleure forme que l'aultre que
milord de Burgley luy avoit minituée, dont nous a en faillu
contanter.</p>

<p><span class="pagenum"><a id="Page_27"> 27</a></span>
Et le segond a esté tant débatu qu'il a esté remis d'ouyr
là dessus M<sup>e</sup> Smith, après qu'il sera arrivé, premier que
d'en dépescher nulle lettre.</p>

<p>Pour le troysiesme, il sera promptement envoyé une déclaration
en Escoce, contenant que résolution a esté prinse
entre ceste princesse et nous, voz depputés, d'admonester
les deux partys, qui sont par dellà, de faire commancer
que soyt une vraye et seure abstinence d'armes affin de
traicter des moyens d'accord entre eulx; et, s'il y a quelque
différend sur les condicions de la dicte abstinence, qu'ilz
se raporteront à ce que les deux ambassadeurs, qui sont
devers eulx, en ordonneront.</p>

<p>Le quatriesme, qui est du commerce, demeure à estre
traité, icy, à loysir, par les marchandz de ceste ville avecques
moy, dans les quatre moys du dellay, qui a esté
préfix à cella.</p>

<p>Et, oultre ce dessus, M<sup>r</sup> de Montmorency et M<sup>r</sup> de Foix
ont proposé aulcunes choses honnorables, de vostre part,
pour la personne de la Royne d'Escoce, en quoy ilz n'ont
esté du tout esconduictz; et mesmes ont heu permission de
pouvoyr envoyer devers elle, dont ilz y ont dépesché le
secrettère d'Ardoy. Elle m'a escript deux fort amples
lettres, du <span class="xs">X</span><sup>e</sup> et <span class="xs">XV</span><sup>e</sup> du moys passé, et m'a envoyé
aultres deux lettres pour Vostre Majesté et la Royne,
vostre mère, et m'a prié de vous faire entendre le misérable
estat, auquel elle et ses affères sont réduictz; dont,
de tant que je ne le vous sçaurois mieulx représanter que
par ses propres lettres, je les ay adjouxtées à ce pacquet, et
loue infiniement le bon et vrayement royal office qu'avez faict
pour elle vers ces seigneurs angloys, qui estoient par dellà,
lequel servira grandement à ceste pouvre princesse.</p>

<p><span class="pagenum"><a id="Page_28"> 28</a></span>
Il semble que des nouvelles, qui viennent d'arriver de
dellà la mer, que Flexingues a cuydé estre surprinse, et
qu'on n'a tant de contantement du debvoir que les françoys,
qui y sont, ont faict pour y résyster que des angloys. L'on
prépare d'y envoyer, d'icy, quelque renfort d'hommes, et
pensent aulcuns qu'enfin la Royne d'Angleterre prendra
ceste ville là en sa protection. Je vous manderay, jour
par jour, ce qui s'en entendra. Et, pour faire fin, je vous
diray, Sire, que M<sup>r</sup> de Montmorency et M<sup>r</sup> de Foix, et
toutz les seigneurs et gentilshommes françoys de leur compagnie,
après avoir, l'espace de quinze jours, esté en
toute magnificence et grandeur fort favorablement entretenus
en festins, en bonnes chères, en diverses sortes de
passe temps, sans laysser quasy une seule heure vuyde de
plésir; et, ayant mon dict sieur de Montmorency, oultre
le collier et l'habillement de l'ordre d'icy, et deux petites
ordres et deux jarretières, fort belles et riches, que
ceste princesse et le comte de Lestre luy a donné, esté
gratiffié d'elle d'ung présent, d'envyron sept mille escuz
en vaysselle d'argent doré, et d'un vase d'or fort beau;
et M<sup>r</sup> de Foix aussy d'un buffet d'environ douze cens escuz;
et toutz deux, et encores aulcuns des aultres seigneurs,
d'ung nombre de belles hacquenées et de dogues
par le dict comte de Lestre; et estantz reconvoyez jusques
à Douvres par le comte de Herfort avec cinq aultres
milordz, ilz s'en sont retournés très contantz par dellà;
et ont layssé ung semblable grand contantement d'eux à
tout ce royaulme. Dont je prie Dieu que les effectz plus
grandz puissent bientost suyvre ces honnestes démonstrations.
Et sur ce, etc. <span class="i2">Ce <span class="xs">I</span><sup>er</sup> jour de juillet 1572.</span></p>

<p><span class="pagenum"><a id="Page_29"> 29</a></span></p>

<p class="dest">A la Royne</p>

<p>Madame, il suffira, s'il vous plaist, pour ceste foys,
que je ne passe à choses plus expresses de la négociation,
qui a esté faicte icy, pendant que M<sup>r</sup> de Montmorency et
M<sup>r</sup> de Foix y ont séjourné, qu'ainsy que présentement
je les metz générales en la lettre du Roy; m'assurant que
Vostre Majesté aura plus de plésir d'en entendre la particullarité
par eulx mesmes, que si je vous en faysois, icy,
un récit à part. Seulement vous diray, Madame, que,
pour le propos de Monseigneur le Duc, il a esté besoing de
respondre à ung particulier escrupulle, que ceste princesse
et les siens nous ont faict, du doubte, où l'on les a
voulu mettre, que Vostre Majesté n'avoit jamais heu bonne
inclination que Monsieur, vostre filz, l'espousât. En quoy,
oultre les vrayes et indubitables occasions, que toutz troys
avons alléguées à la dicte Dame pour la persuader au
contraire, et, oultre celles que, de longtemps, je luy
avoys représantées avec grand démonstration de vérité,
comme, cy devant, je le vous ay escript, M<sup>r</sup> de Montmorency
luy a faict tant de particulliers comptes de ce qu'il
avoit veu, sceu et ouy en cella, et l'a confirmé avec tant
d'expression, et avec sèrement, que la dicte Dame en
est demeurée très abondamment satisfaicte, et si bien édiffiée
de la vraye et indubitable sincérité et droicte intention
de Voz Majestez Très Chrestiennes, et de la dévotion
et affection de Monsieur qu'elle en demeure du tout deschargée
du mal qui luy en restoit sur le cueur; de sorte que,
quand luy et M<sup>r</sup> de Foix sont partis, elle a uzé de termes
si honnorables de Voz dictes Majestez et de Monsieur,
et encores de tant honnorables et bons de Monseigneur le
<span class="pagenum"><a id="Page_30"> 30</a></span>
Duc, que de meilleurs ny plus honnorables ne s'en pourroit
tenir au monde. Je verray bientost, et le plus souvant
que je pourray, la dicte Dame, et auray grand plésir
que ce puisse estre avec l'occasion de voz lettres, en la
forme et substance que M<sup>r</sup> de Montmorency et M<sup>r</sup> de Foix
sçavent qu'il les faudra escripre; et qu'il y en ayt une fort
expresse, de vostre mein, ou de celle du Roy, pour le
comte de Lestre; et, jour par jour, je vous manderay tout
ce que je pourray entendre et descouvrir en cella. Sur
ce, etc. <span class="i2">Ce <span class="xs">I</span><sup>er</sup> jour de juillet 1572.</span></p>

<h2>CCLXI<sup>e</sup> DÉPESCHE</h2>

<p class="center">&mdash;du <span class="xs">V</span><sup>e</sup> jour de juillet 1572.&mdash;</p>

<p class="center">(<i>Envoyée exprès jusques à la court par le S<sup>r</sup> de Sabran.</i>)</p>

<p class="hanging indent">
Audience.&mdash;Négociation du mariage du duc d'Alençon.&mdash;Conversations
intimes d'Élisabeth et de l'ambassadeur à ce sujet.&mdash;Espoir d'un meilleur
traitement pour Marie Stuart.&mdash;Secours préparé à Londres pour Flessingue.&mdash;Nouvelles
d'Écosse.&mdash;Conférence de l'ambassadeur avec Leicester
et Burleigh sur le projet de mariage.&mdash;Desir que le duc d'Alençon passe
en Angleterre.</p>

<p class="dest">Au Roy.</p>

<p>Sire, j'ay esté, le troysiesme de ce moys, devers la Royne
d'Angleterre pour luy dire que, par une dépesche de Vostre
Majesté, du <span class="xs">XXV</span><sup>e</sup> du passé, (laquelle M<sup>r</sup> de Montmorency et
M<sup>r</sup> de Foix, après que je fuz départy d'eux à Rochestre,
l'avoient reçue, ainsy qu'ilz arrivoient à Setimborne, et
l'avoient leue, et puis me l'avoient envoyée), vous nous
commandiez, à tous troys, de luy dire que vous ne pouviez
sentyr chose, en ce temps, qui plus vous apportât de contantement
que d'avoyr de si expresses et si certeines déclarations
<span class="pagenum"><a id="Page_31"> 31</a></span>
d'amytié, comme nous vous monstrions, par noz
précédantes lettres, que la dicte Dame s'esforçoit, en beaucoup
d'honnorables sortes, de vous rendre; et que vous la
remercyez infiniement des honnestes faveurs et honneurs,
et bonnes chères, qu'elle avoit faictes à M<sup>r</sup> de Montmorency,
à M<sup>r</sup> de Foix et à toute leur compagnie; et de ce
que, tant franchement, et d'un cueur ouvert et entier, elle
avoit satisfaict au sèrement et ratiffication du traicté. De
quoy vous estimiés, Sire, ne la pouvoir mieulx récompanser
que par une correspondance de semblable amityé vers
elle, esloignée de toute simulation, et qu'à cella, suyvant
le sèrement et ratiffication que, de mesmes, vous aviez faict
de vostre part, vous ne manqueriez à jamais d'aulcun debvoir
que vous luy puissiez rendre de bon et naturel frère et
perpétuel confédéré, sans excuse ny dellay quelconque, en
tout ce que le bien de ses affères, l'accroissement de sa
grandeur, le repos de son estat et la seureté de sa personne,
le pourroient requérir.</p>

<p>A quoy la dicte Dame, pleine d'ung grand ayse, ainsy
qu'elle l'a monstré, m'a respondu qu'elle ne sentoit aussy
rien, de son costé, qui plus luy donnât de consolation et de
contantement, que l'assurance de vostre amytié, laquelle
luy estoit le plus riche et le plus précieux acquest qu'elle
heût faict, de tout son règne, et c'estoit ce qu'elle vouloit
le plus soigneusement conserver; qu'elle savoit bien qu'il
n'avoit esté possible d'arriver à fayre icy vers les vostres ce
que Vostre Majesté avoit faict par dellà vers les siens, sinon
en affection, en quoy elle croyoit de vous égaller, et, possible,
de vous surmonter; et aulmoins remercyoit elle Dieu
que ceste bonne troupe des vostres, qui s'en retournoit, luy
seroit aultant de tesmoings vers Vostre Majesté, et vers
<span class="pagenum"><a id="Page_32"> 32</a></span>
toute la France, d'avoir veu par démonstration d'effect accomplir
ce qu'elle m'avoit souvant promis et assuré de parolle:
qu'elle procédoit de vraye et droicte intention, pleine
de toute sincérité, à se confédérer pour jamais avec Vostre
Majesté et vostre couronne; et qu'encor que, par lettres,
qu'elle venoit tout freschement de recepvoir d'Escoce, il
luy estoit mandé que le capitaine Granges la menaçoit du
contraire, assurant que ceste ligue ne seroit d'aulcune durée,
qu'elle n'en croyoit rien, ains se confioit parfaictement
en l'assurance et vérité de vostre parolle.</p>

<p>Je luy ay dict qu'elle la trouveroit perpétuellement ferme
et indubitable. Et ay adjouxté, Sire, que, par la mesme
dépesche, du <span class="xs">XXV</span><sup>e</sup> du passé, vous nous commandiez à tous
trois de luy représanter le singullier contantement, que vous
aviez, de ce qu'elle avoit prins de bonne part l'offre, que
Vostre Majesté et la Royne, vostre mère, luy aviez faicte,
de Monseigneur le Duc, vostre frère et filz, et que c'estoit la
chose de ce monde par laquelle vous desiriez plus signiffier
à toute la Chrestienté que vous estiez uny avec elle d'ung
lien si indissoluble qu'il ne restoit nul moyen de le pouvoir
rompre; nous ordonnant qu'avant nous départir, nous fissions
tout ce qu'il nous seroit possible pour mener l'affaire à
quelque résolution, affin que les deux la vous peussent rapporter
à leur retour. Dont ilz creignoient bien que ne vous
rapportant qu'ung dellay, qu'ilz ne seroient bien receus de
Vostre Majesté; mais ilz se consoloient en deux choses:
l'une, que le dellay n'estoit long; et l'aultre, que la dicte
Dame estoit si prudente et vertueuse, que tant plus elle
prendroit de loysir pour considérer l'affaire, plus elle se
confirmeroit non seulement de le vouloir, mais de le desirer,
soit qu'elle regardât à elle mesmes ou bien à son estat,
<span class="pagenum"><a id="Page_33"> 33</a></span>
ou aulx amys qu'elle faysoit, ou combien elle se jectoit
hors du danger de toutz ses ennemys, mais singullièrement
combien de sortes de vray contantement, d'honneurs, d'advantages,
de seuretés et infinyes commodictés, elle s'acquerroit
par ce mariage, et combien elle mettroit fin à
toutz les ennuys, à toutz les inconvénientz et à toutz les
périlz qu'elle pouvoit creindre, pour le reste de sa vye.
Ce que je luy ay bien voulu dire, Sire, parce que ceulx,
qui veulent bien à ce propos, me l'ont conseillé.</p>

<p>Elle m'a respondu qu'elle cognoissoit avoir plus d'obligation
à Vostre Majesté et à la Royne, vostre mère, qu'elle
n'en avoit, ny pourroit jamais avoyr, à nulz princes de la
terre, et qu'ung de ses conseillers luy venoit de dire qu'elle
advisât bien de ne faire que les difficultés, qui n'estoient que
légières pailles dedans l'une des balances de cest affaire,
n'emportassent ce qui estoit de plomb et de solide dedans
l'aultre; ce qui luy faisoit desirer, de bon cueur, que l'inégalité
de l'aage ne se monstrât si malaysée qu'elle est, mais
bien voyoit que celluy de Monseigneur le Duc ne se sçavoit
tant approcher que le sien ne s'esloignât davantaige de la
vraye proportion que les deux debvoient avoir ensemble, ce
qui la retenoit en plusieurs doubtes pour ce regard; car,
quand à tout le reste, elle estimoit qu'il n'y avoit rien qui
ne fût facille à accomoder.</p>

<p>J'ay réplicqué, Sire, que j'estois bien ayse que toutes
les difficultés fussent réduictes à celle seule de l'aage, et
qu'elle n'eût sinon creinte que Mon dict Seigneur le Duc,
pour estre jeune, ne la sceût bien aymer. Sur quoy je luy
avois desjà dict et ne voulois cesser de luy dire que ce, que
j'estimois de plus parfaict en cest affaire, estoit le jeune aage
de ce prince; car, encor qu'il ne fût pour s'entremettre si tost
<span class="pagenum"><a id="Page_34"> 34</a></span>
du gouvernement, bien qu'elle l'y associât, ains pour se laysser
conduire à tout ce qu'elle et ses conseillers vouldroient,
qui seroit chose que ses subjectz n'auroient que bien
agréable, si, voyoit on en luy tout ce qui estoit requis pour
satisfaire aux deux plus nécessaires occasions qui faisoient
desirer ung roy par deçà: la première estoit la personne
avec la présence et la dignité, qui se monstroient en luy
très royalles, et accompaignées d'ung bon sens et de beaucoup
de valeur, pour estre desjà fort capable de commander;
l'aultre, qu'il estoit comblé de toutes les honnestes
et agréables et souhaitables qualités, qui se pouvoient desirer
pour estre très digne mary d'elle; et n'y avoit, je
ne voulois pas dire ung prince en Europe, mais entre les
gentilshommes, d'espée et cape, ne s'en trouveroit ung
qui fût pour satisfaire, mieulx que luy, à tout ce qui pouvoit
contanter la bonne grâce d'une belle et vertueuse princesse;
et qu'au reste elle feroit tort à elle mesmes, de ne
s'estimer assez digne de l'amour et du service du plus accomply
prince qui soit en la terre; et à luy, qu'il fût de si
maulvais jugement, et si mal nourry, qu'il ne recognût en
elle les excellentes et belles qualités qui la rendoient singulièrement
aymable. Dont la supliois qu'elle voulût demeurer
très fermement persuadée que nulle, soubz le ciel, seroit
plus parfaictement bien aymée et honnorée qu'elle, s'il
luy playsoit de bien aymer ce prince, et le recepvoir en sa
bonne grâce.</p>

<p>Elle m'a respondu qu'encor seroit il besoing, si Monseigneur
le Duc avoit à venir par deçà, qu'il sceût estre au
conseil, et commander, bien qu'elle ne le desiroit ny trop
sévère ny mélancolicque; mais une chose surtout luy faysoit
tousjours peur, c'est que toutz deux, en ung mesme
<span class="pagenum"><a id="Page_35"> 35</a></span>
temps, se verroient fort diversement croistre, luy en perfections,
et elle en deffaultz, ce qui feroit qu'après sept ou
huict ans, dedans lesquelz, à la vérité, elle espéroit de luy
estre assez agréable, il viendroit, incontinent après, à la
mespriser et la hayr, ce qui l'envoyeroit le landemain au
tombeau.</p>

<p>Je luy ay respondu qu'en une amityé contractée entre
deux personnes royalles, soubz la bénédiction de mariage,
telle chose n'estoit aulcunement à creindre, et que M<sup>r</sup> de
Montmorency et M<sup>r</sup> de Foix luy avoient dict tout ce qu'ilz
avoient sceu et creu, et espéré, de cest affaire, et elle leur
debvoit adjouxter foy, estantz personnages d'honneur et de
vertu, et parlantz de la part de princes très vertueux et
très honnorables; et que je n'avois que adjouxter, pour
ceste heure, à leurs remonstrances, sinon ung petit escript,
que j'avois trouvé dans leur pacquet, lequel je n'avois, à la
vérité, nulle commission de le luy monstrer, mais j'estimois
qu'il pouvoit beaucoup servir à l'esclarcir de ce principal
doubte qu'elle avoit sur le cueur.</p>

<p>Sur quoy, ayant la dicte Dame demandé des sièges, elle
m'a menné assoir auprès d'elle en ung coing de la chambre;
et luy ayant baillé le dict escript, elle a veu que c'estoit
une lettre, que Monseigneur le Duc avoit escripte de sa
mein à M<sup>r</sup> de Montmorency, concernant ce propos, dont
elle l'a lue tout au long et l'a relue une segonde foys, et l'a
trouvée merveilleusement bien faicte, et fort convenable
à ce qu'elle desiroit cognoistre de luy. Et, après avoir loué
la belle et propre et bien ornée façon d'escripre, et l'escripture
mesmes, elle m'a dict que cella seroit cause dont
elle me diroit qu'elle s'estoit fort esbahye qu'en tout le
temps que le comte de Lincoln avoit demeuré en France,
<span class="pagenum"><a id="Page_36"> 36</a></span>
il ne luy avoit escript ung seul mot de ce propos, et qu'elle
croyoit que Vostre Majesté, ny la Royne, vostre mère,
ne luy en aviez aulcunement parlé; dont ne sçavoit que
penser sinon que la maladie de la Royne en avoit esté
cause, me demandant là dessus bien fort curieusement
comme elle se pourtoit.</p>

<p>A quoy ayant satisfait que, grâces à Dieu, j'estimois
que fort bien; elle a suyvy à dire qu'il estoit bien vray que,
depuis le partement de M<sup>r</sup> de Montmorency et de M<sup>r</sup> de
Foix, elle avoit veu une lettre d'ung des angloys qui estoient
allez en France, homme de bon jugement, qui parloit
le plus honnorablement de ce prince qu'il estoit possible,
assurant qu'il estoit d'une belle disposition, fort adroit,
et qui s'exerçoit à toutes sortes d'armes aultant vigoureusement
que nul prince ou seigneur qui fût en la court, et
qu'il avoit la grâce fort bonne, et toutes ses condicions et
qualités fort aymables et fort recommandables, seulement
la petite vérolle luy avoit faict un peu de tort au visage,
mais que cella se pourroit guérir dans ung moys; et qu'elle
attandoit, en brief, le comte de Lincoln pour en entendre
plus avant, ne demeurant en rien si creintifve que de ceste
diverse sorte qu'ilz avoient à croistre ensemble, luy en
toutes sortes de pris, et elle en toutes sortes de despris;
néantmoins qu'elle prioit Dieu, et vouloit que je le priasse
aussy, qu'elle peût faire en cest endroict une telle résolution
qui peût bien contanter Voz Très Chrestiennes Majestez.</p>

<p>Qui est en substance, Sire, tout ce que, pour ceste
fois, j'ay peu recueillir des propos de la dicte Dame, bien
qu'ilz ayent esté plus longs, et que je les aye tout exprès
prolongés davantaige pour pouvoir remarquer quelque chose
de son intention.</p>

<p><span class="pagenum"><a id="Page_37"> 37</a></span>
Au surplus, Sire, vous entendrés par M<sup>r</sup> de Montmorency
la parolle qu'il a obtenue d'elle pour la personne de
la Royne d'Escoce. Luy et M<sup>r</sup> de Foix ont faict beaucoup
de dignes offices pour elle; et j'espère que celluy, que la
Royne a faict en l'endroict des seigneurs angloys qui
estoient par dellà, servira grandement à ceste pouvre princesse.
J'ay suyvy icy, le plus doulcement que j'ay peu, les
instances que toutz troys avions commancé d'en faire, en
sorte que, grâces à Dieu, le parlement a esté remis jusques
à la Toutz Sainctz, sans rien toucher au tiltre que la
dicte Dame prétend à la succession de ce royaulme. Je
sçauray encores mieulx comme la chose en demeure, et la
vous manderay par le premier.</p>

<p>Il se prépare icy ung bon secours pour envoyer à
Fleximgues, et semble qu'on vueille passer plus avant en
l'entreprinse de Olande qu'on ne le pensoit du commancement.
J'en apprandray, jour par jour, les particullarités.
L'on est fort escandalisé du propos que le cappitaine Granges
a tenu: que la ligue ne seroit pas de durée, et que
Vostre Majesté luy avoit offert dix mille escus, s'il vouloit
mettre le chasteau de Lillebourg entre voz mains. J'ay fort
soubstenu qu'il ne pouvoit avoir dict une chose si faulce
que cella. Nous sommes après à faire conjoinctement une
dépesche au dict pays, et, encore que ne convenions encores
du tout bien comme se fera, je croy qu'à la fin nous nous
en accorderons. Sur ce, etc.</p>

<p class="right">Ce <span class="xs">V</span><sup>e</sup> jour de juillet 1572.</p>

<p><span class="pagenum"><a id="Page_38"> 38</a></span></p>

<p class="dest">A la Royne</p>

<p>Madame, après avoir heu avec la Royne d'Angleterre le
long discours que trouverez en la lettre du Roy, j'ay parlé
au comte de Lestre pour le confirmer en celle tant dévote
affection qu'il a assuré M<sup>r</sup> de Montmorency et M<sup>r</sup> de Foix
qu'il avoit à la confirmation du propos de Monseigneur le
Duc, et il m'a monstré qu'il y estoit plus disposé que jamais.
Et puis je me suis retiré, à part, avec milord de
Burgley, soubz prétexte de traicter avec luy des choses
d'Escoce, et luy ay récité tout ce qui s'estoit passé entre
la Royne, sa Mestresse, et moy; lequel a loué grandement
le propos, et encores plus loué l'advis que j'avois
prins de monstrer la lettre de Monseigneur le Duc, vostre
filz, à la dicte Dame, et luy mesme l'a trouvée très bien
faicte, et la plus à propos du monde; et m'a dict que plusieurs
doubtes avoient saysy la Royne, sa Mestresse, quant
elle avoit veu qu'en tout le temps que le comte de Lincoln
avoit demeuré en France, il n'avoit rien escript de ce
propos par deçà, et qu'elle craignoit qu'il heût cognu de la
froideur en Monseigneur le Duc, ou bien quelques desfaultz
qu'il n'avoit ozé les mander; mais que, despuis, il
avoit escript en si bonne et advantageuse sorte de luy,
qu'elle en demeuroit la mieulx édiffiée du monde, et que
je ferois bien d'advertir M<sup>r</sup> de Montmorency et M<sup>r</sup> de
Foix, si le temps le portoit, qu'ilz instruisissent bien le
dict sieur comte de Lincoln et M<sup>e</sup> Milmor aussi, quand
ilz les rencontreront en chemin, sur tout ce qu'ilz auront
à rapporter par deçà, sans toutesfois tromper leur Mestresse,
et que je fisse aussy aller quelqu'ung au devant d'eux
pour les bien disposer.</p>

<p><span class="pagenum"><a id="Page_39"> 39</a></span>
Sur quoy, Madame, mon dict sieur de Montmorency et
M<sup>r</sup> de Foix, avant partir d'icy, ont bien advisé de ce qu'ilz
auroient à faire et dire, quand ilz rencontreroient les dicts
sieurs comte Smith et Milmor, de sorte qu'il ne fault
doubter qu'ilz n'y ayent abondamment satisfaict. Et j'ay
donné ordre, icy, qu'aussitost qu'ilz aprocheront de cest
court, milord de Boucaust et maistre Enich aillent au devant
d'eux pour leur faire la bouche. Et encores le comte
de Lestre me vient de mander qu'il les priera de faire bien
leur debvoir, mais qu'il me vouloit bien assurer que M<sup>r</sup> de
Montmorency, ny M<sup>r</sup> de Foix, ny moy, ny pareillement luy,
ny milord de Burgley, ny tout le conseil d'Angleterre n'avoient
tant advancé ce propos vers la Royne, comme avoit
faict ceste petite lettre que je luy avois montrée au soyr;
et que pourtant il me prioit de dépescher en dilligence
vers Vostre Majesté pour faire que Mon dict Seigneur le
Duc me vueille escripre une aultre bonne lettre, plaine
d'affection, pour me recommander de m'emploier vifvement
en cest affaire, et qu'elle soit pour estre monstrée
à la dicte Dame; et encores, s'il luy sembloit bon, une
aultre à luy mesmes, et encores une aultre à elle, car estimoit
que cella ne luy pourroit de rien préjudicier, mais
aulmoins une à moy, et qu'il ne creignît de dire que, si
n'estoit la réputation du monde, et que Voz Majestez le
luy voulussent permettre, il passeroit très volontiers par
deçà pour la venir remercyer de la faveur qu'elle avoit porté
au propos qu'on luy avoit tenu de luy, et pour se dédier
et consacrer pour jamais à l'honneur, et service d'elle; car
dict que surtout elle vouloit estre requise, et avoyr quelque
cognoissance qu'elle fût aymée.</p>

<p>Je ne veulx, Madame, faire trop de fondement en ces
<span class="pagenum"><a id="Page_40"> 40</a></span>
démonstrations, car l'ordinayre instabilité de ceste court
ne me le permet, mais, de tant que c'est chose qui n'est
ny esloignée du propos ny malaysée à faire, j'ay estimé
qu'il ne sera que bon de l'essayer. Le dict sieur comte ne
déclare encores rien de son intention, touchant le party
qui luy a esté proposé pour luy, et dict que, pourveu que
le principal succède bien, il ne peut demeurer que trop bien
pourveu par la bénéficence du Roy et de celle du segond
Roy, voz enfans, et de celle de la Royne, sa Mestresse;
par ainsy qu'il ne fault parler de son faict jusques après la
conclusion de l'aultre. Tant y a qu'il desire avoir le pourtraict
de madamoyselle de Montpensier, lequel il sçait bien
qu'est en la mayson du comte Palatin; dont je vous
suplie très humblement, Madame, l'en vouloir faire gratifier,
et croyre que c'est ung poinct fort important. Sur
ce, etc. <span class="i2">Ce <span class="xs">V</span><sup>e</sup> jour de juillet 1572.</span></p>

<h2>CCLXII<sup>e</sup> DÉPESCHE</h2>

<p class="center">&mdash;du <span class="xs">X</span><sup>e</sup> jour de juillet 1572.&mdash;</p>

<p class="center">(<i>Envoyée exprès jusques à la court par Laurent.</i>)</p>

<p class="hanging indent">
Retour du comte de Lincoln et de M<sup>e</sup> Smith.&mdash;Clôture du parlement.&mdash;Résolution
concernant Marie Stuart.&mdash;Secours envoyés à Flessingue.&mdash;Fausse
nouvelle d'une victoire remportée près de Mons par les Gueux.&mdash;Négociations
du mariage.</p>

<p class="dest">Au Roy.</p>

<p>Sire, le <span class="xs">VII</span><sup>e</sup> de ce moys, M<sup>r</sup> le comte de Lincoln et
les milordz et gentilshommes, qui estoient passez en
France avecques luy, et M<sup>e</sup> Smith sont arrivés en ce lieu,
lesquelz, par le raport qu'ilz ont faict de leur voyage à la
Royne d'Angleterre et aulx seigneurs de ce conseil, et à
<span class="pagenum"><a id="Page_41"> 41</a></span>
toute ceste court, j'entendz qu'ilz se sont bien fort louez
de l'honneur, faveur et bonne chère qu'ilz ont receus par
dellà, et que si, d'avanture, il y a heu quelque deffault, ou
à Paris, ou par les chemins, que cella reste trop plus que
suffisemment récompansé par l'abondance de bonne affection
que Vostre Majesté monstre de porter à la Royne,
leur Mestresse, et à toute ceste nation, et par la privaulté
et courtoysie, et gracieuseté, dont il vous a pleu uzer en
meintes sortes vers eulx; de façon qu'avec beaucoup de
louenge, qu'ilz donnent à Voz Majestez Très Chrestiennes
et à Messeigneurs voz frères, pour les excellantes et
vertueuses qualitez qu'ilz ont remarquées en vous et en
eulx, ilz protestent qu'après leur Mestresse, ilz vous sont
plus serviteurs qu'à nul prince qui soit aujourd'huy en tout
le reste du monde.</p>

<p>Le dict sieur comte de Lincoln, et M<sup>e</sup> Smith et M<sup>e</sup> Milmor
font de très bons offices pour advancer le propos de
Monseigneur le Duc, et parlent bien fort à l'advantage de
luy, assurantz qu'il est d'une fort belle disposition, et
qu'il a la taille belle et bien proportionnée, et est fort vigoureux
et adroict, et, au reste, qu'il est si accomply, en
toutes aultres bonnes et desirables condicions et qualités,
qu'il n'y a que le seul accidant du visage qui luy face ung
peu de tort. Icelluy sieur comte et M<sup>e</sup> Smith m'ont envoyé
visiter, et m'ont mandé qu'ilz me viendroient voyr.
Je mettray peyne de cognoistre d'eux à quoy il leur semble
que incline l'affère, et de leur confirmer, par toutes les
persuasions qu'il me sera possible, la bonne affection qu'ilz
monstrent d'y avoyr.</p>

<p>Milord Sideney et meylady Sideney, sa femme, laquelle
peut infinyement vers sa Mestresse, se sont soigneusement
<span class="pagenum"><a id="Page_42"> 42</a></span>
enquis si leur filz estoit bien veu en vostre court,
et s'il aura l'honneur que le faciez gentilhomme de vostre
chambre; dont je seray bien ayse, Sire, qu'il s'en puisse
louer vers eulx, avant la fin de ce moys.</p>

<p>Le S<sup>r</sup> de L'Espinasse est passé en Escoce, lequel j'ay mis
peyne, avec quelques advertissementz de M<sup>r</sup> David Chambres,
de l'envoyer, le mieulx instruict que j'ay peu, vers
M<sup>r</sup> Du Croc, son beau père, sur toutz les affères de dellà,
et n'ay obmis d'envoyer au dict S<sup>r</sup> Du Croc, une segonde
foys, le mesmes arresté, qu'il a, à mon advis, desjà receu
par mes précédantes, des choses qu'on nous a accordées
pendant que M<sup>r</sup> de Montmorency et M<sup>r</sup> de Foix ont esté icy.</p>

<p>Au surplus, Sire, le jour que la Royne d'Angleterre a
esté clorre son parlement, après que milord Quiper a heu
proposé assez briefvement pour elle en l'assemblée, elle
a faict lire, tout hault, les déterminations du dict parlement
qui se sont trouvées en nombre vingt et troys, desquelles
elle a passées la pluspart; mais, quand est venu à celles
qui touchent la Royne d'Escoce, elle a dict qu'elle y vouloit
penser, parce qu'elles estoient de grande conséquence,
priant ceulx de l'assemblée de croyre que ce n'estoit en la
façon accoustumée par le passé, que, quand le prince remétoit
d'y penser, c'estoit qu'il n'en vouloit rien faire; et
qu'elle dellibéroit de pourvoir indubitablement à ces affères
de la Royne d'Escoce, après qu'elle auroit bien et meurement
consulté quand, et comment, et par quel ordre et
façon, elle y debvroit procéder. De quoy les ecclésiastiques
et les plus passionnés de la religion protestante sont restez
fort malcontantz, car ilz pensoient avoir bien dressé leurs
praticques pour rendre, à ce coup, désauthorée ceste pouvre
princesse de la future succession de ceste couronne;
<span class="pagenum"><a id="Page_43"> 43</a></span>
mais je croy, Sire, que la Royne d'Angleterre se contantera
de donner ordre que, durant sa vye, elle ne luy puisse rien
quereller. Je loue Dieu que, parmy beaucoup de très grandz
et très imminantz dangers, il préserve tousjours ceste princesse,
et nous laysse espérer quelque chose de mieulx à
l'advenir pour elle par la clémence et débonnaireté de sa
cousine.</p>

<p>Ceulx de ce conseil se sont assemblés par plusieurs foys,
et s'assemblent toutz les jours, sur les affères de Flandres.
Je voy bien qu'ilz veulent ayder à bon esciant à ceulx de
Fleximgues, et mettre pied en Zélande. Il est vray que
leur agent en Hembourg leur escript que de bien fort
grandes levées d'allemans sont prestes à marcher pour les
deux partis, et qu'il creint que celles du prince d'Orange,
par faulte d'argent, seront les dernières en campaigne, ou
bien qu'elles s'arresteront du tout, et que l'espérance gist
en deniers qui pourront provenir de ces marchandises, qui
ont esté prinses à la venue du duc de Medina Celi. Tant y
a qu'on n'a layssé d'envoyer pour cella d'icy, depuis deux
jours, mille soldatz en fort bon équippage à Fleximgues,
soubz la charge du cappitaine Gelibert, en sorte qu'il y a,
à présent, près de deux mille angloys, et s'en apreste
beaucoup plus grand nombre, sans commission toutesfois,
ny sans aulcune apparante authorité de cette princesse, ny
de son conseil.</p>

<p>Milord de Burgley m'a mandé que les marchandz de
Londres ont commancé de parler avecques luy du commerce,
et que bientost nous en pourrons traicter, et pareillement
de l'esclarcissement du <span class="xs">XXXVI</span><sup>e</sup> article, puisque
M<sup>e</sup> Smith est arrivé. M<sup>r</sup> de Montmorency et M<sup>r</sup> de Foix
m'ont faict tenir la dépesche, que Vostre Majesté avoit
<span class="pagenum"><a id="Page_44"> 44</a></span>
conjoinctement faicte à eulx et à moy, du <span class="xs">XXVII</span><sup>e</sup> du passé,
sur laquelle j'yray trouver ceste princesse avant qu'elle
entre en son progrès. Et sur ce, etc.</p>

<p class="right">Ce <span class="xs">X</span><sup>e</sup> jour de juillet 1572.</p>

<p class="blockquote">
Depuis ce dessus, est venu nouvelles que dom Fédéricque d'Alba
et le S<sup>r</sup> Chapin ont esté deffaictz près de Montz<a name="FNanchor_2" id="FNanchor_2" href="#Footnote_2" class="fnanchor">[2]</a>, ce qui eschauffe
davantage ceulx cy à secourir ceux de Fleximgues.</p>

<p class="dest">A la Royne</p>

<p>Madame, j'ay grand regret que M<sup>r</sup> de Montmorency et
M<sup>r</sup> de Foix n'ayent rencontré en chemin M<sup>r</sup> le comte de
Lincoln et sa compagnie, pour plusieurs bons effectz que
leur conférance, partantz ainsy freschement, les ungs de
ceste court, et les aultres de la vostre, eussent peu apporter
au propos de Monseigneur le Duc vostre filz, mais l'incommodicté
de la mer a empesché cella. J'ay mis peyne, avant
que nul de ceulx qui sont retournés ayent parlé à ceste
princesse, que les principaulx, comme est monsieur l'admiral,
M<sup>e</sup> Smith et M<sup>e</sup> Milmor, ayent esté préocupés et préparés
par ceulx qui ont singullière affection au dict propos;
de sorte que, quand ilz sont venus à faire leur raport, il ne
se peut desirer rien de mieulx que ce qu'ilz ont dict à la
louenge de Mon dict Seigneur le Duc, n'obmettant rien
de ce qu'ilz ont cognu de valeur, de vertu et de perfections
en luy; mais, comme ilz ont parlé à la vérité de ces choses,
ilz n'ont aussy rien dissimulé de l'inconvénient du visage;
et quelques ungs, qui ne sont des troys, l'ont exagéré en
<span class="pagenum"><a id="Page_45"> 45</a></span>
façon que les mieulx disposez se sont teus. Dont milord de
Burgley, lequel persévère constamment en l'affère, m'a
mandé que, quand à luy, il ne cesseroit de monstrer que le
party, de soy, estoit très honnorable et très utille, et
encores desirable pour sa Mestresse et pour son royaulme;
mais, quand au deffault de l'eage et inconvénient du visage,
qu'il ne pouvoit, ny vouloit, en cella, la presser, et
qu'à la vérité ce qu'on raportoit du visage estoit tel que
luy, ny aultre, n'en ozeroit plus parler; et qu'il me prioit,
sur ce que je luy mandois que cella seroit aysé à remédier,
que, si je sçavois quelqung en ce royaulme qui en heût
esté guéry par le mèdecin, qui en assuroit la guérison, que
je le luy nommasse, et qu'il s'esforceroit d'en faire valoir
la remonstrance aultant qu'il luy seroit possible.</p>

<p>J'ay mis peyne, Madame, de luy en faire nommer deux,
dont l'ung est de ceste ville de Londres, et l'aultre est une
dame du pays, laquelle est parante de la comtesse de Betfort.
Et, à la vérité, le dict mèdecin, qui est personnage
de grand sçavoir et de beaucoup d'expériance, ne met
grand difficulté en cella, et dict que le remède n'est nullement
malaysé, et si, est bien seur. J'ay faict tenir vostre
lettre au comte de Lestre, avec confirmation de tout ce
que j'ay estimé bien à propos pour luy pouvoir rendre
indubitable la promesse de Voz Majestez, et l'assurer de
la perpétuelle faveur de Monseigneur le Duc, et le semblable
à milord de Burgley, en luy baillant la sienne; et
ne se peut rien voyr de mieulx disposé en parolle et démonstration
que l'ung, ny rien mieulx en effect que l'aultre.
Et vous veulx bien dire aussy, Madame, que Monseigneur
le Duc s'est acquis une très grande faveur en ce royaulme
par la bonne réputation qui y court de luy, et pour s'estre
<span class="pagenum"><a id="Page_46"> 46</a></span>
faict remarquer en plusieurs vertueux et agréables déportemens
aux angloix qui l'ont veu, et qui l'ont curieusement
observé, pendant qu'ilz ont esté par dellà. Mais je considère
bien que ceste princesse est facille à retourner à sa naturelle
inclination de ne se marier point, pour la moindre
difficulté qu'elle y trouve, et à l'habitude qu'elle a faicte,
de longtemps, de vivre en grandeur et régner tantost quatorze
ans heureusement sans mary. Et puis meylady Sideney
est arrivée depuis six jours, et a tretté fort secrettement,
et en privé, avec elle qui, pour estre dévote à l'Espaigne,
et plus intime avec le comte de Lestre que nulle aultre
seur qu'il ait, et le mène là où elle veult, nous l'avons
tousjours plus souspeçonnée au premier propos, et la souspeçonnons
en ce segond, plus que nulle aultre dame de
ceste court; de sorte que ceulx, qui s'y entendent le mieulx,
doubtent assez que la responce ne sera telle que nous la
desirons, bien qu'il leur semble qu'il ne se doibt pour cella
rien obmettre du debvoir et dilligence de Voz Majestez en
cest endroict. Par ainsy, Madame, j'attandz ce que me
manderez par le S<sup>r</sup> de Sabran pour, tout incontinent et
sans dellay ny excuse quelconque, très soigneusement et
très fidellement l'accomplir. L'affaire va si secret que j'estime
impossible de vous pouvoir faire rien entendre de la
responce jusques à ce que par M<sup>r</sup> de Montmorency, si elle
est bonne, ou par le S<sup>r</sup> de Walsingam, si elle n'est telle,
ceste princesse la vous fera sçavoir au jour qu'elle a promis;
dont je prierai Dieu cepandant de luy bien disposer le cueur.
Sur ce, etc. <span class="i2">Ce <span class="xs">X</span><sup>e</sup> jour de juillet 1572.</span></p>

<p><span class="pagenum"><a id="Page_47"> 47</a></span></p>

<h2>CCLXIII<sup>e</sup> DÉPESCHE</h2>

<p class="center">&mdash;du <span class="xs">XV</span><sup>e</sup> jour de juillet 1572.&mdash;</p>

<p class="center">(<i>Envoyée exprès jusques à la court par le S<sup>r</sup> Derdey.</i>)</p>

<p class="hanging indent">
Audience.&mdash;Négociation du traité de commerce avec l'Angleterre et de la
pacification de l'Écosse.&mdash;Vives assurances d'amitié réciproque.&mdash;Négociation
du mariage.&mdash;Conversations intimes de l'ambassadeur avec la reine à
ce sujet.&mdash;Détails particuliers sur l'état de cette négociation.</p>

<p class="dest">Au Roy.</p>

<p>Sire, premier que la Royne d'Angleterre ayt commancé
son progrès, je luy suis allé dire que, bientost après que
le comte de Lincoln heût prins congé de Vostre Majesté,
vous receûtes ung pacquet que M<sup>r</sup> de Montmorency, M<sup>r</sup>
de Foix et moy vous avions ung peu auparavant dépesché,
où nous vous parlions du sumptueux et magnificque traictement
qu'elle nous faysoit recepvoir en son royaulme, des
honnorables et vertueux propos qu'elle tenoit de Vostre
Majesté, de la confience qu'elle prenoit de vostre parolle
et promesse en l'observance du traicté, et des termes
où nous estions avec elle, touchant Monseigneur le Duc.
Sur lesquelles quatre choses vous nous aviez respondu par
voz lettres du <span class="xs">XXVII</span><sup>e</sup> du passé, (lesquelles M<sup>r</sup> de Montmorency
et M<sup>r</sup> de Foix avoient reçues en chemin; et après
les avoyr leues, parcequ'elles s'adressoient à toutz troys,
ilz me les avoient envoyées); que Vostre Majesté, voyant
que le trettement, qu'avoit esté faict par dellà au dict
comte de Lincoln et sa compagnie, n'aprochoit de celuy
qui nous estoit faict icy, vous aviez heu recours aulx mercyementz,
nous commandant d'en faire de bien exprès à
la dicte Dame pour le surplus de ce qu'elle avoit mis peyne
<span class="pagenum"><a id="Page_48"> 48</a></span>
de vous excéder, et surpasser en cella; et que vous promettiez
de le luy recognoistre bien largement à la première
occasion, qui se offriroit, de vous envoyer quelqung des
siens, ce que, vous espériez, seroit bientost, et qu'il n'y
avoit heu faulte de bonne volonté ny d'affection de vostre
costé, car en cella ne pouviez vous estre surmonté; et que
vous aviez heu le dict sieur comte bien fort agréable, et
n'y avoit heu rien en ses déportementz, ny de toutz
ceulx qui estoient avecques luy, qui ne vous heût bien fort
contanté, et toute vostre court, de sorte que vous desiriez,
de bon cueur, que M<sup>r</sup> de Montmorency et sa troupe heussent
layssé à elle et aux siens pareille satisfaction d'eux
par deçà; que ces propos tout honnorables, qu'elle avoit
tenus de vous, vous les recognoissiez procéder de sa
bonne et vertueuse inclination et de l'affection qu'elle vous
portoit, et que c'estoit à Vous, Sire, à qui les excellantes
qualités siennes vous bailloient ample argument, de dire
beaucoup de choses à l'honneur et louange d'elle, dont
serez prest d'en publier de parolle la bonne et grande estime
que vous en avez, et ainsy le maintenir d'effect, sans
y espargner rien de ce que Dieu vous avoit donné de moyen
et de pouvoir au monde.</p>

<p>Au regard de la confience qu'elle prenoit de vostre promesse
en l'observance du traicté, que vous n'obmettriez, ny
permettriez qu'il fût obmis par nul des vostres, chose aulcune
qui peût servir à le bien entretenir avec vraye et sincère
affection d'ung bien bon frère envers celle que vous réputiez
pour propre seur, espérant le semblable, qu'elle
vous tiendroit pour son vray et propre frère germein; qui
estoit une partie de ce que nous mandiez par voz lettres;
et que le surplus estoit pour monstrer qu'il restoit seulement
<span class="pagenum"><a id="Page_49"> 49</a></span>
troys choses pour conduire ceste vostre amityé à une
perfection indissoluble, pleine d'honneur et de proufict,
et hors de tout danger qu'on la peût jamais rompre ny altérer;
dont, de tant que les deux estoient portées par le
traicté: sçavoir, le commerce d'entre les deux royaulmes
et d'esteindre les troubles d'Escoce; je ne voulois en cella luy
recorder sinon son sèrement, et que si, d'avanture, ces
deux poincts demeuroient non accomplis, que cella seroit
de grand préjudice à tout le traicté, lequel pourroit estre
argué d'invalidité, comme n'ayant sorty à nul effect; et
que, pour le regard de l'Escoce, il avoit esté desjà procédé
à une dépesche, de laquelle failloit attandre la responce;
mais, quand au commerce, qu'ayant esté desjà déclaré,
de vostre part, à ceulx de son conseil, l'offre que
vous luy faysiez de toutes les commodictés de vostre
royaulme pour servir à celles du sien, c'estoit à elle maintenant
de les demander, et à Vous, Sire, de les luy avoyr
assises et establies, avant que les quatre moys de la dathe
du traicté soient expirés.</p>

<p>Et comme je voulois continuer le reste, elle m'a interrompu
avec ung gracieulx soubsrire, me disant qu'elle
entendoit bien ce que j'avois à dire davantage, et que
nous y reviendrions, puis après, à loysir, après qu'elle
m'auroit respondu à tout le précédant: qu'elle estimeroit
faire grand tort à elle mesmes, et à ceulx qui, pour l'amour
d'elle, avoient receu tant d'honneur, de faveur et de bon
traictement de Voz Très Chrestiennes Majestez et de toutz
les vostres, à l'aller et à la demeure, ou au revenir, qu'ilz
ne s'en pouvoient assez louer, si elle ne vous en remercyoit;
et qu'elle avoit grand plésir que le comte de Lincoln
vous heût contanté; car, à cest effect, l'avoit elle esleu,
<span class="pagenum"><a id="Page_50"> 50</a></span>
pour aulmoins correspondre à une partie de l'honneur et
contantement, que vous luy aviez donné, de luy envoyer
M<sup>r</sup> de Montmorency et sa compagnie par deçà; que ce,
qu'elle avoit dict en vostre louenge, n'aprochoit de ce qu'elle
en avoit dans le cueur, luy deffaillant parolles pour le bien
exprimer, mais c'estoit avec telle opinyon qu'elle se réputoit
heureuse que vous la voulussiez tenir en ce degré de
bienvueillance et d'amityé de seur, que, sur ceste grande estime
qu'elle avoit de vous, fondoit elle l'assurance des choses
que vous luy promettiés, et ne doubtoit aulcunement
que ne les luy observissiez toutes comme, de sa part, elle
ne manqueroit à une seule de celles qu'elle vous avoit promises
et jurées; et que vous la pouviez, à bon esciant,
mètre pour troysiesme aux deux seurs qui vous restoient,
qui ne vous aymeroient jamais, ny vous honnoreroient plus
qu'elle faysoit.</p>

<p>Et touchant les deux choses de ces troys, que je luy disois
rester pour conduire l'amityé qui estoit entre vous à
sa perfection, qu'elle avoit desjà satisfaict à la première,
concernant les Escouçoys, de leur avoir mandé qu'ilz se
missent en paix; à quoy s'ilz n'acquiesçoient, elle estoit
dellibérée de ne s'en plus mesler pour l'ung party ny pour
l'aultre; et, quand à la segonde, qui estoit du commerce,
qu'elle estoit après à ordonner troys ou quatre personnages
de bonne qualité, qui en traicteroient avecques moy;
au regard de la troysiesme, elle estoit preste d'ouyr maintenant
ce que je luy en vouldrois dire.</p>

<p>J'ay suivy à dire, Sire, que j'estoys bien ayse que nous
nous fussions ainsy desmélés des aultres pour mieulx vacquer
à ceste cy, qui estoit la plus importante, et de laquelle
vous espériez, Sire, que viendroit l'accomplissement
<span class="pagenum"><a id="Page_51"> 51</a></span>
des aultres deux, et encores l'establissement de tout ce
qui estoit à desirer entre Voz Majestez, pour Voz Majestez,
et contre ceulx qui n'aymeroient Voz Majestez: c'estoit
le propos du mariage. Auquel, pour la parfaicte amityé
que Vous et la Royne, vostre Mère, luy aviez tousjours
portée, et pour l'honneste estime que vous aviez d'elle, et
aussy pour segonder l'honneste affection de Monseigneur
le Duc, et ayder, aultant que vous pourriez, le hault et
généreulx desir, lequel vous voyez qu'il avoit de servir
une si excellente et grande princesse comme elle, vous
persévériez plus que jamais d'aspirer à son allience, et me
commandiez de sentir comme elle demeuroit meintenant
bien édiffiée de luy, après le raport que M<sup>r</sup> le comte de
Lincoln et sa compagnie luy en auroient faict.</p>

<p>Elle m'a respondu que le dict sieur comte luy avoit faict
plusieurs singulliers raports de Vostre Majesté et de vostre
bonne inclination vers elle, et le desir que vous aviez de la
voyr, et le semblable de la Royne, vostre mère, de qui
elle restoit fort contante; et luy avoit aussy faict d'aultres
fort honnorables raportz de Monsieur et de Monseigneur
le Duc, voz frères, et n'avoit obmis ce qui pouvoit servir
à l'advantage du troysiesme, assurant qu'il estoit, quand
à la personne, d'une fort jolye taille et bien proporcionnée,
fort vigoureux et adroict, l'esprit et le sens fort bons, le
cueur grand et magnanime, la grâce bonne, sa conversation
fort agréable, et toutes ses condicions et meurs bien
fort vertueuses et desirables; et pour n'obmettre rien,
sçachant combien elle avoit l'&oelig;uil délicat et vif pour remarquer
toutes les choses qui seroient en luy, qu'il ne luy
vouloit dissimuler qu'il avoit le visage gasté de la petite
vérolle, et qu'il heût, pour le parfaict contantement d'elle,
<span class="pagenum"><a id="Page_52"> 52</a></span>
desiré au troysiesme une semblable présence qu'il avoit
bien veu au segond; et avoit adjouxté qu'elle debvoit considérer
le dedans, et ce qui estoit le plus important en
ceste affaire, sans s'arrester à l'extérieur et aux choses légères
qui n'estoient de tel poix, comme s'il luy heust voulu
représanter ce que son chancellier luy avoit naguières dict
qu'elle ne ballancât la paille avec le plomb; et que Milmor
aussy, qui avoit le jugement bon, luy avoit dict mille
louenges de Monseigneur le Duc, et qu'il s'estoit fort
esbahy, luy ayant d'autresfoys veu les proportions et teinct
du visage si bon, qu'il monstroit debvoir estre plus beau
que nul de ses frères, comme la petite vérolle l'avoit peu
tant gaster. Et M<sup>e</sup> Smith, nonobstant cella, n'avoit layssé
de luy alléguer tant de grandes raysons et commodictés
sur ce mariage, qu'il failloit qu'elle me confessât que c'estoit
maintenant elle seule qui faysoit les argumentz contre
elle mesmes.</p>

<p>J'ay respondu, Sire, que j'avois tousjours bien creinct
que le raport du visage ne la contanteroit assez, sçachant,
quand à tout le reste, que Monseigneur le Duc pouvoit
estre paragonné à quel autre prince qui vesquît au monde;
et de cella mesmes il se pouvoit espérer, n'estant qu'ung
accident de la petite vérolle, que le temps le guériroit de
brief, et que j'avois parlé à ung personnage de grand sçavoir
et d'expériance, qui assuroit que le remède, bien
que ne fût cognu de plusieurs, n'estoit pourtant difficille,
ny long, et si, estoit seur; et qu'il en avoit guéry ung, en
ceste ville, qui en estoit le plus gasté du monde, et que
je m'assurois, si elle acceptoit le service de Mon dict Seigneur
le Duc, que, en peu de jours, il se rendroit beau et
très accomply en toutes sortes de perfections par la faveur
<span class="pagenum"><a id="Page_53"> 53</a></span>
de sa bonne grâce, et que je la priois de ne m'alléguer
plus l'eage ny aultres semblables argumentz, qui confirmoient
plus en vérité qu'ilz ne destruisoient ce bon propos,
auquel aparoissoit par trop de bien, trop d'honneur, trop
de bonheur et trop d'avantageuses commodictés, pour laysser
à si légères occasions de le parfaire; et qu'elle se voulût
mettre, ceste foys, hors des grandz ennuis, fâcheries et
dangers, que la solitude et faulte de mary pouvoient apporter
à une telle princesse qu'elle estoit; et que Vostre
Majesté et la Royne, vostre mère, aviez prins si bonne
espérance de cest affère que ce ne seroit sans grand regret,
ny sans ung extrême déplaisir, si maintenant elle la vous
vouloit diminuer ou faire perdre, ainsy qu'il se pouvoit comprendre
par voz dernières lettres; lesquelles je ne ferois
difficulté de les luy monstrer.</p>

<p>La dicte Dame, estant bien ayse de les voyr, les a leues
tout au long, et puis m'a dict qu'il n'y avoit rien plus
vray que toutz ses conseillers luy remonstroient que, quant
à ce qui touchoit à eulx, de regarder aux meurs, aux condicions,
à l'extraction, aux commodictés et advantages de
ce party, qu'ilz y avoient satisfaict, et qu'ilz remettoient
à elle de regarder à l'eage, à la taille et aux aultres commodictés
particullières, requises au contantement de son
mariage, et que je ne trouvasse maulvais, si elle jouyssoit
du terme qu'elle avoit prins de s'en résouldre; et qu'elle
en feroit entendre à Vostre Majesté sa responce par M<sup>r</sup> de
Montmorency, qui ne seroit sans que je la sceusse bientost;
et qu'elle avoit occasion de se pleindre de luy, de M<sup>r</sup> de
Foix, et de moy, de vous avoyr donné, ainsy qu'elle voyoit,
trop plus d'espérance que nous n'avions heu occasion de le
faire.</p>

<p><span class="pagenum"><a id="Page_54"> 54</a></span>
Je luy ay respondu qu'à la vérité nous vous l'avions
donnée grande, et serions encores prestz de le faire, si
ne l'avions faict, car ne nous avoit apparu difficulté ny empeschement
quelconque qui nous en deût retarder.</p>

<p>Elle a répliqué, en riant, qu'elle vouloit donc estudier
d'aultres argumentz, puisque nous tournions les siens premiers
contre elle mesmes; et est retournée à parler de
l'inconvénient du visage, et de l'homme que je luy avois
allégué, en ceste ville, qui en estoit parfaictement guéry;
et, quand bien le propos n'auroit à réuscyr, si desiroit
elle, et me prioit, que je misse peine de procurer qu'on
appliquât tout le remède qu'on pourroit à Mon dict Seigneur
le Duc. Après lequel propos, elle m'a parlé de la Royne
d'Escoce, et qu'elle estoit bien ayse que M<sup>r</sup> d'Ardoy l'eût
visitée, et qu'il eût cognu qu'elle est en la compagnie d'ung
fort honnorable seigneur; et qu'elle vous prie, Sire,
de croire que, pour l'amour de vous, elle a voulu avoir
tant d'esgard à elle, qu'elle a cuydé offancer toutz ses
Estatz, et que c'est la dicte Royne d'Escoce elle mesmes
qui procure son mal.</p>

<p>Je l'ay remercyée grandement de vostre part, et, sans
toucher pour ce coup davantage à matière si visqueuse,
je me suis licencié gracieusement de la dicte Dame, et
suis allé parler à ses conseillers, remettant de vous continuer
en la lettre de la Royne, parce que ceste cy est desjà
trop longue, ce qui s'est passé entre nous. Et sur ce, etc.</p>

<p class="right">Ce <span class="xs">XV</span><sup>e</sup> jour de juillet 1572.</p>

<p class="dest">A la Royne</p>

<p>Madame, parce qu'en la lettre du Roy je récite assez
par le menu les principaulx propos qui ont, ceste foys,
<span class="pagenum"><a id="Page_55"> 55</a></span>
esté tenus entre la Royne d'Angleterre et moy, j'ay seulement
à vous dire en ceste cy que la dicte Dame s'est
fort soigneusement enquise de vostre santé, luy ayant le
comte de Lincoln dict que vous teniez encores le lict,
quand il print congé de Vostre Majesté, dont desiroit sçavoir
comme à présent vous vous portiez; et que le dict
comte avoit esté si surprins de ce peu de motz, que vous
luy aviez lors tenus touchant le mariage, qu'il n'avoit ozé
faire semblant de les entendre: ce qu'elle prenoit en bonne
part, considérant que Vostre Majesté, pour ne sçavoir en
quoy en estoient lors les choses par deçà, parce que n'aviez
encores receu noz lettres, et pouviez doubter de la
responce qu'on vous y feroit, n'en aviez quasy voulu toucher
qu'ung mot; et le Roy n'en avoit parlé en façon du
monde; vray est que ses démonstrations et les vostres, et
celles de Monsieur, et de Monseigneur le Duc, en avoient
plus signiffié que plusieurs expresses parolles ne l'eussent
sceu faire. Il me semble, Madame, que ceste princesse
se conduict d'une mesmes sorte en ce propos, après
le retour du dict sieur comte de Lincoln et de ceulx
qui sont revenuz de France, qu'elle faysoit auparavant, et
ne laysse cognoistre ou si sa disposition y est meilleure ou
bien empirée, sinon que je voy bien qu'on luy a faict l'accidant
du visage plus grand qu'elle ne le cuydoit, et
monstre, à bon esciant, qu'elle desire qu'il y soit remédié;
dont, Madame, je mettray peyne de vous envoyer pour
cest effect le personnage duquel je vous ay cy devant escript,
s'il vous playst de me le commander. J'ay comprins
par aulcuns motz des propos de la dicte Dame, et l'ay
aussy entendu d'ailleurs, que le filz de l'Empereur a esté
mis en avant, et, à la vérité, Anthonio de Gouaras, l'espagnol,
<span class="pagenum"><a id="Page_56"> 56</a></span>
est plus assidu en ceste court qu'il ne souloit; dont
j'auray l'&oelig;uil le plus ouvert là dessus qu'il me sera possible.</p>

<p>Or ayant, après mon audience, conféré avec les deux
conseillers de ceste princesse, ilz m'ont confirmé cella
mesmes qu'elle m'avoit dict, du rapport que le comte de
Lincoln, et M<sup>e</sup> Smith, et M<sup>e</sup> Milmor, avoient faict de Monseigneur
le Duc. Et m'a le comte de Lestre fort incisté
que je fisse bientost venir de ses lettres, ainsy qu'il me
l'avoit desjà dict; et que, de sa part, il ne manqueroit
d'aulcun debvoir qu'il peût rendre à l'advancement du bon
propos. Milord de Burgley m'a dict que je pouvois avoyr
cognu, aux propos de la dicte Dame, combien il s'estoit esforcé
de la persuader, sur l'accidant du visage, qu'il se pourroit
remédier; et qu'il y avoit deux de ceulx, qui estoient
naguières revenus de France, qui avoient fermement assuré
à elle mesmes que quand elle le verroit, elle ne
s'en pourroit nullement contanter; dont, estant à ceste
heure tout ce faict en la pure volonté d'elle, il falloit attandre
ce que Dieu luy en vouldroit inspirer, et que, de
sa part, il voyoit encores toutes choses pour ce regard si
incertaynes, qu'il ne m'en vouloit rien promettre ny assurer
jusques à ce que la résolution s'en manderoit par M<sup>r</sup> de
Montmorency à Leurs Très Chrestiennes Majestez; et que
cepandant il persévèreroit en ses accoustumées remonstrances
de louer et approuver ce party, aultant qu'il luy
seroit possible de le faire. Sur ce, etc.</p>

<p class="right">Ce <span class="xs">XV</span><sup>e</sup> jour de juillet 1572.</p>

<p class="blockquote">
Tout maintenant, M<sup>r</sup> le comte de Lincoln m'est venu visiter, et
m'a signiffié ung très grand desir de servir à cest affaire, et ne m'a
point donné à cognoistre que sa Mestresse n'ayt prins playsir d'ouyr
bien dire de Monseigneur le Duc. Il y a heu quelque rencontre en
Escoce, dont j'en sçauray bientost la particullarité.</p>

<p><span class="pagenum"><a id="Page_57"> 57</a></span></p>

<h2>CCLXIV<sup>e</sup> DÉPESCHE</h2>

<p class="center">&mdash;du <span class="xs">XX</span><sup>e</sup> jour de juillet 1572.&mdash;</p>

<p class="center">(<i>Envoyée exprès jusques à Calais par Pierre Gautier.</i>)</p>

<p class="hanging indent">
Conférence de l'ambassadeur avec le comte de Lincoln.&mdash;Irrésolution d'Élisabeth
sur le mariage.&mdash;Promesse de la mise en liberté de l'évêque de Ross.&mdash;Commission
délivrée contre le comte de Northumberland.&mdash;Nouvelles
de Flessingue.&mdash;Etat de la négociation du mariage.</p>

<p class="dest">Au Roy.</p>

<p>Sire, m'estant le comte de Lincoln venu visiter en
mon logis, ainsy que, par le postille de ma précédente
dépesche, je le vous ay mandé, il s'est esforcé de me
monstrer combien Vostre Majesté et la Royne, vostre
mère, et Messeigneurs voz frères, et toutz les principaulx
de vostre court, avoient mis peyne que luy et ceulx de sa
compagnie s'en retournassent trop plus que bien contantz
des faveurs, et des grandes et extraordinayres chères, et des
honnestes présens qu'ilz y avoient receus, et qu'ilz raportassent
surtout une singullière satisfaction à la Royne, leur
Mestresse, de la vraye et sincère amityé que voz parolles
et toutez voz démonstrations leur ont indubitablement signiffié
que vous luy portiés. De quoy il dict, Sire, qu'ayant
retrouvé icy, après nostre dernière négociation de M<sup>r</sup> de
Montmorency, de M<sup>r</sup> de Foix et de moy, une parfaicte
correspondance en sa Mestresse, il ne veult espérer de
moins que de voyr bientost, oultre le sèrement du traicté,
se faire un bien plus seur et plus ferme establissement de
vostre confédération par une bonne allience et ung bon parantage
entre Voz Majestez Très Chrestiennes et elle; et
qu'en particullier il m'estoit venu remercyer du bon succez
<span class="pagenum"><a id="Page_58"> 58</a></span>
que j'avois faict prendre à sa légation en France, et de
la luy avoyr encores randue honnorable, et aprouvée par
deçà, par les bons raportz, qu'au nom de Vostre Majesté
j'en avois faict à sa Mestresse; dont me offroit tout ce
qu'il me pourroit rendre d'amityé, tant que je serois en ce
royaume. Je luy ay gratiffié, Sire, bien grandement toutz
ces honnestes propos qu'il luy plaisoit me tenir, mais beaucoup
plus ceulx que j'avoys bien cognu qu'il avoit desjà
tenu à la Royne, sa Mestresse, le priant de l'y vouloir
tousjours bien disposer, et que vous aviez prinz une si grande
confience de la bonne affection qu'il avoit monstrée vous
porter, que vous ne pouviez ni vouliez espérer de nul aultre
de ce royaulme aulcuns meilleurs offices, pour le propos de
Monseigneur le Duc, que de luy et de madame la comtesse
sa femme; et qu'aussy se pouvoient ilz assurer, toutz deux,
oultre une bonne recognoissance de vostre part et de la
Royne, vostre mère, que jamais la faveur de Monseigneur
le Duc ne leur deffauldroit ny à toutz les leurs, quant il seroit
par deçà. Il m'a réplicqué qu'il pouvoit jurer avecques
vérité de s'en estre retourné aultant plein de bonne affection
vers vostre grandeur et vers celle de toutz les vostres,
et vers l'amplitude de vostre couronne, en ce qui ne seroit
contre celle de sa Mestresse, qu'il n'y avoit nul de voz meilleurs
subjetz qui en sceût avoyr davantaige; et, en espécial,
si dévot à Monseigneur le Duc qu'il n'avoit nul plus grand
soing maintenant que de luy rendre la noblesse de ce
royaulme de mesmes très affectionnée, et bien dévote à
faire incliner la Royne, sa Mestresse, à son party, leur
remonstrant à toutz que les difficultés de l'eage n'empeschoient
que ses aultres perfections ne le rendissent bien
capable d'estre, dès ceste heure, mary de leur Royne, et
<span class="pagenum"><a id="Page_59"> 59</a></span>
qu'encores bientost il en seroit si parfaictement digne qu'elle
se pourroit réputer aussy heureusement accompaignée que
nulle aultre princesse de l'Europe; et que ce qu'on luy pouvoit
avoir raporté du visage estoit de nulle considération,
car le temps en amanderoit, de bref, la pluspart, et la barbe
couvriroit l'aultre; et que je creusse ardiment que M<sup>e</sup> Smith,
et M<sup>e</sup> Milmor, et luy, et encores aulcuns de sa troupe, n'avoient
rien obmis de ce qui se pouvoit dire de bien pour ce
propos; et que, de sa part, il persévèreroit constamment
de l'advancer aultant qu'il luy seroit possible de le faire.</p>

<p>Par lesquelz propos, Sire, les raportant à d'aultres, qu'on
m'a tenus d'ailleurs, et que luy m'a dict ceulx cy, après
avoir conféré avec sa dicte Mestresse, je juge qu'elle n'avoit
encores résolu la responce qu'elle vous debvoit faire,
quand elle est partie d'icy; et qu'il semble encores ceste
foys qu'elle ne la vous fera entière, ce que prévoyant j'en
ay voulu parler bien expressément avec ses deux conseillers,
et les admonester de la promesse d'elle et de la leur
en cest endroict, et qu'ilz ne vueillent permettre que rien
en aille en longueur; à quoy ilz m'ont fort promiz qu'ilz
s'y employeroient de toute leur puyssance. Cepandant la
dicte Dame a commancé son progrès, et est allé à Avrin,
d'où elle ne bougera de six jours, et après s'acheminera,
peu à peu, vers Warwic, m'ayant le comte de Lestre fort
prié que je la vueille aller trouver, quand elle arrivera, en
sa mayson de Quilincourt. Elle a faict une distribution
d'estatz, avant bouger de ce lieu, ayant donné celluy de
grand trésorier, qui est le premier d'Angleterre, après le
chancellier, à milord de Burgley, et a faict milord Chamberland
privé scéel, et baillé celluy qu'il avoit de grand
chamberlan de la mayson au comte de Sussex, et l'estat de
<span class="pagenum"><a id="Page_60"> 60</a></span>
secrettère à M<sup>e</sup> Smith. Elle a encores entre ses mains l'estat
de grand mestre, duquel elle heût desjà pourvueu le
comte de Lestre, mais il n'est bien résolu à qui faire
tomber celluy qu'il a de grand escuyer; et dict qu'elle fera
vischamberlan M<sup>e</sup> Pigrin, et capitaine de ses gardes M<sup>e</sup> Hathon.
L'on espère qu'elle donra liberté à quelques ungs de
ceulx de la Tour, et desjà elle m'a promis celle de l'évesque
de Roz. Je ne sçay si l'on l'en détournera. J'entendz qu'il
a esté envoyé commission à Barvic pour procéder contre le
comte de Northomberland.</p>

<p>Je ne vous escriptz, Sire, des nouvelles d'Escoce ny
de la confirmation de ce que je vous ay mandé par mes
dernières: que le comte de Honteley avoit donné une
estrette vers le North à ceux du party d'Esterling. J'espère
que M<sup>r</sup> Du Croc, par les lettres qu'il vous escript,
satisfera largement à tout cella.</p>

<p>L'on continue d'envoyer tousjours gens, monitions et
artillerie, à Fleximgues; et le capitaine Pelan, lieutenant de
l'artillerie, est party, depuys deux jours, pour y aller. Ceulx
du dict Fleximgues ont ouvert les digues et ont environné
leur ville d'eau; ilz n'ont receu, à ce qu'on dict, toutz les
angloys ny pareillement les françoys, ains en ont envoyé
une partie ez aultres villes qui tiennent pour eulx en Zélande.
Ilz ont couru l'estrade entre Envers et Bruges, et
ont prins quelques deniers, que le duc d'Alve envoyoit à
l'Escluse pour payer les navires et mariniers qui ont conduict
le duc de Medina Cely. Il a esté apporté, ces jours
passez, grande quantité d'espiceries du dict lieu de Fleximgues
en ceste ville, et en envoye l'on quérir davantage.
Les marchandz de ceste ville ont esté appellés devant le
conseil affin d'adviser au faict du commerce pour l'accomplissement
<span class="pagenum"><a id="Page_61"> 61</a></span>
du traicté, mais ne sont encores venus devers
moy. Sur ce, etc. <span class="i2">Ce <span class="xs">XX</span><sup>e</sup> jour de juillet 1572.</span></p>

<p class="dest">A la Royne.</p>

<p>Madame, aultant de choses que je cognois pouvoir
advancer le propos de Monseigneur le Duc, et aultant que
ceux qui y ont bonne affection me monstrent qu'il y en a qui
y peuvent servir, je n'en obmetz une seule que je ne mette
peyne, tout incontinent, de les essayer; dont Dieu, s'il luy
plaist, y adjouxtera, puis après, la perfection qu'il voyt et
cognoit y estre honnorable et nécessaire. Je ne presse de
sçavoir de ceulx cy rien de la résolution de la responce;
il ne seroit ny honneste à moy, de la leur demander, ny
à eulx, de me la dire, ayant esté arresté que la Royne
d'Angleterre la fera sçavoir à Voz Très Chrestiennes Majestez
par M<sup>r</sup> de Montmorency; et elle me l'a ainsy confirmé,
depuis son partement, avec une fort honnorable commémoration
de luy, et de la confience que, pour son intégrité, elle
met ez choses qu'il luy a dictes, et pareillement de M<sup>r</sup> de
Foix. Le comte de Lestre et milord de Burgley affirment
que le raport, qu'on a faict de Monseigneur le Duc, ne
sçauroit estre plus grand pour sa réputation, ny meilleur
pour tout ce qui se pourroit desirer de luy pour ce royaulme,
que l'ont faict ceulx qui sont freschement revenus de
France; et tout le conseil d'Angleterre a fort bien faict
son debvoir d'aprouver son party, de sorte que le tout reste
maintenant en la pure volonté de la Royne, leur Mestresse;
à laquelle, parce qu'elle a touché de discerner d'aulcunes
particullarités, qui peulvent rendre, à une telle princesse
qu'elle est, ou agréable ou désagréable son mariage pour
toute sa vye, ilz ne peuvent ny veulent davantage l'en
<span class="pagenum"><a id="Page_62"> 62</a></span>
presser. Et m'a le dict comte dict qu'il trouve fort expédiant
que Monseigneur le Duc escripve les lettres que j'ay desjà
mandées; car estime que nul ne peult tant en cest affaire
pour luy que luy mesmes. Et milord de Burgley m'a confirmé
que la petite lettre, que Monseigneur le Duc avoit
escripte à M<sup>r</sup> de Montmorency, laquelle j'avoys naguyères,
comme par accidant, faicte voyr à la dicte Dame, avoit
beaucoup servy, et qu'il desiroit surtout qu'il fût pourveu
à l'inconvénient de son visage. Néantmoins l'ung et l'aultre
assurent que l'affaire est encores bien incertein, dont aulcuns
des amys donnent pour conseil, qu'encor que la responce
n'aye à estre si bonne comme nous la desirerions,
que, pourveu qu'elle ne soit du tout maulvayse, et qu'elle
ne porte ung entier refus, que Vostre Majesté n'en doibt
couper court le propos. Et, de ma part, Madame, j'ay
trouvé tousjours tant de changement, d'heure en heure,
ez résolutions de ceste court, que je ne puis dire sinon ce
qui semble bon, et pareillement ce qui semble maulvais, n'y
demeurent guyères en ung mesme estre. Sur ce, etc.</p>

<p class="right">Ce <span class="xs">XX</span><sup>e</sup> jour de juillet 1572.</p>

<h2>CCLXV<sup>e</sup> DÉPESCHE</h2>

<p class="center">&mdash;du <span class="xs">XXII</span><sup>e</sup> jour de juillet 1572.&mdash;</p>

<p class="center">(<i>Envoyée jusques à la court par Giles Malapart.</i>)</p>

<p class="hanging indent">
Négociation du mariage.&mdash;Avis émis par un seigneur du conseil d'écouter les
propositions faites par Antonio de Gouaras pour le mariage d'Élisabeth
avec le fils de l'empereur.</p>

<p class="dest">Au Roy.</p>

<p>Sire, il n'a esté possible au S<sup>r</sup> de Sabran d'arriver icy
plus tost que hier matin, en la compagnie de plusieurs
<span class="pagenum"><a id="Page_63"> 63</a></span>
aultres qui ont esté contrainctz, aussy bien que luy, de
temporiser, troys jours entiers, le passage à Callays, à cause
du vent. Il m'a randu vostre dépesche du unziesme et quatuorziesme
de ce moys, laquelle est très ample et fort à propos
pour l'occasion présente. Je mettray peyne de l'emploier
le mieulx qu'il me sera possible en ma première
audience, laquelle j'ay desjà envoyé demander; et ay faict
tenir à milord de Burgley la lettre de M<sup>r</sup> de Walsingam.
Ceste princesse, continuant son progrès vers Warvic, arrivera
demein en la mayson du dict de Burgley, à présent
son grand trésorier, où les principaulx seigneurs de sa court
et de son conseil, lesquelz, au partir d'icy, estoient allez
se rafraischir en leurz maysons, se doibvent randre. Et
j'entendz que, au dict lieu, se résouldra la responce qui vous
doibt estre faicte sur le propos de Monseigneur le Duc,
n'ayant point cognu, Sire, qu'en nul aultre affaire, depuis
que je suis en ce royaulme, l'on soit allé plus réservé qu'on
faict en cestuy cy, duquel ne se permet qu'il en sorte une
seule parolle dehors. Néantmoins l'on m'a fort assuré que
le moys ne se passera sans qu'on ayt satisfaict à la promesse
qui nous a esté faicte, quant M<sup>r</sup> de Montmorency et M<sup>r</sup> de
Foix sont partis; et cependant je verray la dicte Dame, et
n'obmettray rien, Sire, de tout ce que me commandez, ny
de tout ce que je me pourray adviser, pour la persuader,
et mesmes la presser de vous faire la responce telle que
vous la desirez, et que singullièrement je la desire, plus à
la vérité qu'il ne me semble que je le puisse de tout bien
espérer, ayant quelque advis qu'il y sera faict mencion de
ce contrepoix, dont le S<sup>r</sup> de Walsingam a desjà parlé à la
Royne, pour récompanser le deffault de l'eage et l'inconvénient
du visage de Monseigneur le Duc.</p>

<p><span class="pagenum"><a id="Page_64"> 64</a></span>
Il n'y a rien plus vray qu'ung des seigneurs de ce dict
conseil, entendant débattre les difficultez qu'on alléguoit de
Monseigneur le Duc, a mis en avant qu'on debvoit ouyr
Anthonio de Gouaras sur ce qu'il proposoit du filz de l'Empereur,
ainsy que d'aultres foys l'on l'avoit bien escouté sur
le propos du Roy d'Espaigne, ayant esté le premier qui
l'avois mis en termes, et avoit réuscy. Mais de tant que,
par les deux lettres que le dict de Gouaras avoit naguières
présentées du dict Roy d'Espagne; et aulcunes du duc
d'Alve touchant les choses de Flandres, il n'apparoissoit
qu'ilz luy donnassent assez expécial pouvoir de parler maintenant
de cestuy cy, cella n'a esté suyvy.</p>

<p>L'on prépare icy tousjours nouveau renfort pour envoyer
à Fleximgues, mais, jusques au retour de M<sup>e</sup> Pelan,
l'on ne se hastera de le faire partir. Je n'ay, à présent,
rien de nouveau d'Escoce, et suis attandant ce que les deux
partis auront respondu sur l'abstinence de guerre à M<sup>r</sup> Du
Croc, auquel je feray cependant tenir vostre dépesche;
et, m'ayant esté octroyé ung passeport pour envoyer visiter
par ung mien secrettaire la Royne d'Escoce, avec ung peu
d'argent, je vous manderay à son retour de toutes ses
nouvelles. Et sur ce, etc.</p>

<p class="right">Ce <span class="xs">XXII</span><sup>e</sup> jour de juillet 1572.</p>

<p><span class="pagenum"><a id="Page_65"> 65</a></span></p>

<h2>CCLXVI<sup>e</sup> DÉPESCHE</h2>

<p class="center">&mdash;du <span class="xs">XXIX</span><sup>e</sup> jour de juillet 1572.&mdash;</p>

<p class="center">(<i>Envoyée exprès jusques à la court par le S<sup>r</sup> de Vassal.</i>)</p>

<p class="hanging indent">
Audience.&mdash;Négociation du mariage.&mdash;Conversations intimes entre la reine et
l'ambassadeur.&mdash;Conférences de l'ambassadeur avec Leicester et Burleigh
sur la négociation.</p>

<p class="dest">Au Roy.</p>

<p>Sire, ayant envoyé prier le comte de Sussex, qui est
à présent grand chambellan de ceste court, de vouloir entendre
de la Royne, sa Mestresse, quand elle auroit agréable
que je l'allasse trouver pour une dépesche que j'avoys
reçue de Vostre Majesté, elle m'a soubdain mandé que ce
seroit le landemein matin en la mayson de son grand trésorier,
qui luy faysoit un festin, où je serois le bien venu.
Et m'ayant le dict grand trésorier envoyé son coche en
chemin, j'ay esté fort bien receu de la dicte Dame, laquelle
m'a semblé estre en beaucoup meilleure et plus belle disposition,
depuis le commancement de son progrès, que
pendant qu'elle estoit en ceste ville. L'après disnée, après
s'estre soigneusement enquise de vostre bon portement, et
de celluy de la Royne, en la continuation de sa grossesse,
et pareillement de la Royne, vostre mère, après sa dernière
maladie, aussy de l'arrivée du Roy de Navarre et des
prochaines nopces qui se doibvent faire de luy avecques
Madame, et de plusieurs aultres particullarités, ausquelles
j'ay mis peyne de bien luy satisfaire, elle m'a mené en
ung petit compartiment hors de la sale, où ayant faict apporter
des sièges, n'a souffert qu'aulcun aultre y ayt demeuré.</p>

<p><span class="pagenum"><a id="Page_66"> 66</a></span>
Et luy ayant dict que Vostre Majesté avoit fort volontiers
entendu par M<sup>r</sup> de Montmorency le discours de tout ce
qui avoit passé icy, pendant que luy et M<sup>r</sup> de Foix, et toute
leur troupe, y avoient esté; et que vous n'aviez, longtemps
y a, ouy ung récit qui plus vous heût contanté, ny qui plus
vous heût apporté d'honnestes satisfactions que celluy là,
pour y avoir remarqué plusieurs choses, lesquelles vous
estoient ung indubitable tesmoignage de l'affection et de la
vraye inclination qu'elle avoit à vostre amityé, vous la supliés
de croyre que vous recepviez à grande obligation
qu'elle heût voulu faire une si expresse profession et déclaration,
comme elle avoit faict, de vous aymer, et de
vouloir demeurer vostre perpétuelle confédérée; et qu'elle
estimât par là d'avoir tant acquis et gaigné de vostre amityé
et bienvueillance que vous fesiés compte de n'espargner
vostre propre personne, et avec icelle tout ce qui se
pouvoit compter de la grandeur d'ung roy de France, pour
l'employer pour elle, quand l'occasion s'y offriroit; et,
qu'après le rapport de M<sup>r</sup> de Montmorency, vous aviez ouy
celluy de M<sup>r</sup> de Foix sur tout ce qui avoit esté dict et déduict
ez négociations qu'ilz avoient faictes par deçà, qui
ne vous avoit pas moins contanté, encor que vous heussiez
bien desiré qu'ilz vous heussent apporté une entière résolution
du propos de Monseigneur le Duc, mais aulmoins
cognoissiez vous qu'il ne monstroit qu'il y heût apparu aulcune
difficulté qui fût assez considérable pour debvoir différer
d'une seule heure, après le moys, la response qu'elle
nous avoit promis de vous faire, et laquelle vous ne pouviez
espérer de moins, sinon qu'elle la vous rendroit conforme
à l'honneste et honnorable demande que vous luy aviez
faicte; et que la Royne, vostre mère, qui avoit esté présente
<span class="pagenum"><a id="Page_67"> 67</a></span>
aux deux discours, jugeoit bien que, sur ce qu'elle
m'en feroit mander par ses lettres, je ne pourrois assez
à son gré représanter, icy, à elle, le contantement qu'elle
recepvoit de ceste sienne tant déclarée amityé, et du bon
acheminement qu'elle voyoit que alloit prendre le propos
de Monseigneur le Duc, son filz, elle avoit advisé d'envoyer
quérir le S<sup>r</sup> de Walsingam pour luy en signiffier aultant,
de parolle, comme elle en avoit dans le cueur; et que
je croyois que mesmes elle luy avoit faict voyr jusques dans
son âme; dont le dict de Vualsingam, à mon advis, n'avoit
obmis de le bien représanter par ses lettres, et que
Vous, Sire, par les lettres dernières, et elle, par les siennes,
me commandiez bien fort expressément que je luy
incistasse à ce que sa dicte responce vous peût venir et
bonne, et bientost, sellon que vous sçavez bien que le
plus mortel ennemy qu'eust ce propos estoit la longueur;
et que vous luy promettiez, s'il venoit à succéder, de le
luy rendre comble de tout bien, de tout honneur, de toute
seurté, de toute vraye et perdurable amour, et d'ung perpétuel
contantement, ainsy que je luy en engagoys la
foy, la parolle et la promesse de Vostre Majesté et de la
Royne, vostre mère, par les propres lettres que vous et
elle luy en escripviez de voz meins, lesquelles je luy ay incontinant
présentées.</p>

<p>La dicte Dame, premier que rien respondre, a voulu
ouvrir les dictes lettres, lesquelles elle a lues avec son
grand contantement, et a monstré prendre une singullière
confiance de l'offre que luy fesiez par la vostre, et de l'honnorable
soubscription et bien affectionnée que vous y aviez
mise; et a curieusement nothé toutes les particullarités de
celles de la Royne, sans en laysser rien, monstrant à bon
<span class="pagenum"><a id="Page_68"> 68</a></span>
esciant qu'elle n'en vouloit perdre ung tout seul mot, tant
elle y trouvoit de satisfaction; et y voyoit, ainsy qu'elle a
dict, une déclaration très honneste, et vrayement royalle,
de tout ce qu'une si grande, et néantmoins très prudente,
et vertueuse princesse pouvoit honnorablement, et sans
trop considérer sa propre affection, desirer au propos de
Monseigneur le Duc, son filz. Et puis, les ayant mises en
sa pochète, a suyvy me dire qu'il luy venoit, chacun jour,
de devers vous et de devers la Royne, vostre mère, tant
de bons rencontres d'amityé, et iceulx accompaignez de
tant de respect et d'honneste faveur, et aultres honnorables
observances, et si esloignées, ainsy qu'elle croyoit,
de toute feintise, qu'elle ne se sentoit si obligée à chose de
ce monde que d'en avoir perpétuelle recognoissance; et
qu'elle vous prioit, Sire, de croire qu'elle le recognoistroit,
tant qu'elle vivroit en ce monde, avec dellibération,
dès aujourdhuy, de souffrir plustost quelque offance que
de se porter jamais vostre adversaire, ny contraire, ny se
monstrer ingrate vers la Royne, vostre mère; et qu'elle
vous prioit toutz deux de prendre parfaicte confience d'elle,
tout ainsy qu'elle se commettoit du tout pour jamais à la
vostre. Et, au regard du propos de Monsieur d'Alançon,
elle vous prioit bien de considérer que la seule opinyon, que
ses subjectz avoient, qu'elle fût ung peu sage, l'avoient
faicte, quatorze ans, et la fesoient, encores aujourdhuy,
régner heureusement et paysiblement sur eulx, et que,
s'ilz la voyoient aller à ceste heure inconsidéréement en son
mariage, qui estoit ung acte qui s'estendoit pour tout le
cours de sa vye, et que elle, desjà vielle, prînt ung mary
par trop jeune, et encores avec l'accidant que Monsieur
d'Alançon avoit au visage, qu'il y avoit grand danger qu'ilz
<span class="pagenum"><a id="Page_69"> 69</a></span>
ne la tinsent pour mal advisée, et ne l'eussent à mespris,
ne leur monstrant mesmement qu'en contrepois on luy eût
offert quelque chose pour récompanser ces deux deffaultz;
dont avoit donné charge à ceulx de son conseil de dresser
la response, laquelle estoit desjà preste, et la vouloit envoyer,
du premier jour, à monsieur de Montmorency, s'il
luy plaisoit prendre la peyne de la vous présanter, ou sinon
au S<sup>r</sup> de Vualsingam son ambassadeur; et qu'elle vous suplioit
de la prendre de bonne part, ainsy que d'une princesse
qui, estant toute vostre, vous debviez penser d'elle
comme d'une vostre propre seur.</p>

<p>Je luy ay respondu, Sire, que, à la vérité, sa prudence,
avec la faveur de Dieu, l'avoient faicte et la faysoient heureusement
régner, mais que nul plus prudent acte sçauroit
elle faire au monde pour elle, ny pour ses subjectz, que
d'accepter ce party; lequel, si ces deux deffaultz avoient à
le monstrer ung peu plus judicieulx que plein d'affection,
tant plus elle s'en acquerroit de louange, et que, d'y mettre
le contrepoix, Vostre Majesté estimoit sa bonne grâce estre
de si excellant pris que vous n'aviez avec quoy l'achepter
qu'avec l'abondance d'amityé et de respect que Monseigneur
le Duc luy porteroit; lequel vous luy offriez avec les
mesmes condicions que luy aviez offert Monsieur, qui, estantz
toutz deux voz frères, ne luy pouviez faire ung plus
égal présent; dont ne failloit aussy qu'elle haulçât ses demandes,
et seulement qu'en lieu d'<em>Henry</em> elle prînt <em>Francoys</em>,
sinon que l'ung se contanteroit d'ung peu moins
de l'exercice publicque de sa religion, là où la conscience
n'avoit peu permettre à l'aultre qu'il en peult rien laysser;
et que, pour mieulx conduire son inclination à satisfaire à
Vostre Majesté et à la Royne, vostre mère, en cest endroict,
<span class="pagenum"><a id="Page_70"> 70</a></span>
Mon dict Seigneur d'Alançon mesmes y adjouxtoit
sa bien humble requeste, par une sienne lettre à part, qu'il
me commandoit de luy présenter.</p>

<p>La dicte Dame a soubdain prins la dicte lettre, et l'a
lue tout du long avec démonstration de contantement,
et a dict que tout ce que son escript luy faysoit voyr de
luy correspondoit à ce qu'elle en oyoit dire. Et puis, je
l'ay supliée bien humblement qu'elle voulût encores prendre
la peyne de lire ce qu'il me prioit, et me commandoit
de faire, pour luy, par une aultre sienne lettre; à
quoy elle n'a faict aulcune difficulté.</p>

<p>Et j'ay adjouxté que c'estoit affin qu'elle ne m'estimât ny
présomptueux ny téméraire, si j'entreprenois de luy faire
entendre quelque chose de la bonne affection que ce prince
luy portoit, et si je la supliois de le réputer digne de la
sienne; que, à la vérité, il estoit jeune, mais nourry en
tant de meureté qu'il le failloit, quand au sens, estimer
desjà homme parfaict, et quand à la personne, qu'il estoit
de l'extraction de princes si bien formés et d'une si
parfaictement belle taille, et si bien proporcionnés, qu'il ne
failloit doubter que leur filz ne leur ressemblât, et qu'il ne
vînt aussy hault d'estature et aussy beau de visage comme
ilz avoient esté; et que mesmes il avoit advancé son eage
de troys ou quatre ans, se trouvant en ceste sienne première
puberté ung bien accomply et bien vigoureulx chevalier,
et qu'il estoit filz et petit filz, et deux foys frère,
de quatre grandz roys, et luy mesmes tout royal, qu'il estoit
magnanime et généreulx, et remply de toutes vertueuses
condicions, mais qu'il n'estoit en tout rien tant que
tout à elle, et tout transformé en ung vraye et naturel
amour qu'il portoit à sa grandeur, à ses perfections et à
<span class="pagenum"><a id="Page_71"> 71</a></span>
ses belles et excellantes qualités, et ne se délectoit de rien
tant que d'ouyr ses louanges, d'adjouxter ce qu'il pouvoit
à icelles, et de vouloir emploier sa personne pour les maintenir
jusques à la mort, ne cherchant aulcune chose de
meilleur cueur que de se perdre soy mesmes pour se retrouver
tout en sa bonne grâce. Dont je la supliois qu'à une
telle perfection d'amityé, comme elle trouvoit en Vostre
Majesté, et en la Royne, vostre mère, et en luy, elle ne
voulût uzer d'aulcune male correspondance en sa responce,
et que vous jugiés, Sire, les choses estre passées si avant
qu'il ne se pouvoit faire, oultre l'intérest des affères que
vous aviez communs avec elle, qu'il n'y courût beaucoup de
vostre honneur et réputation, si le mariage ne succédoit.</p>

<p>Elle m'a dict qu'elle vouloit estimer cella mesmes que
j'avoys dict, et encores mieulx de Monsieur d'Alançon,
car le rapport qu'on faysoit de luy estoit parfaict en toutes
choses d'honneur, de valeur et de vertu; et qu'elle vouloit
encores croire ce qu'il luy escripvoit de son amityé,
et ce que Vostre Majesté et la Royne, vostre mère, luy en
promectiez, neantmoins que les difficultés de l'eage et du
visage restoient aparantes, et que ce que j'avois allégué de
la religion ne se pouvoit prendre pour récompance, car ne
failloit dire ny que Monsieur se fût voulu contanter de
l'exercice de sa religion en privé, ny qu'elle le luy heût
voulu accorder, affin que ny l'ung ny l'aultre ne se peussent
maintenant advantager ny qu'il l'eût délayssée, ny
qu'elle l'eût délaissé; et, quand au point que Monsieur d'Alançon
m'escripvoit que, s'il n'estoit retenu d'aulcuns respectz,
qu'il passeroit volontiers par deçà, que c'estoit ung
faict sien, et de Vostre Majesté, et de la Royne, vostre
mère, qui debvoit estre réglé par vostre conseil, dont n'en
<span class="pagenum"><a id="Page_72"> 72</a></span>
vouloit rien dire, mais qu'elle croyoit certaynement que si
Monsieur luy mesmes fût venu, quand il se parloit de luy,
que l'affère heût mieulx réuscy qu'il n'a; et que je pourrois
encores conférer de toutes ces choses avec ceulx de son
conseil, affin que la responce peût estre plus promptement
expédiée.</p>

<p>Et ainsy, Sire, ayant esté encores quelque temps avec
elle à luy respondre sur aulcunes demandes qu'elle m'a
faictes de Mon dict Seigneur le Duc, s'il n'estoit pas creu
depuis le pourtraict qu'elle avoit veu, et si j'avois point adverty
la Royne, vostre mère, du mèdecin qui promettoit
de remédier à cest inconvénient du visage; et, luy ayant
satisfaict de tout cella à son contantement, je me suis gracieusement
licencié d'elle pour aller traicter de ces mesmes
choses avec les seigneurs de son conseil; de quoy,
en la lettre de la Royne, parce que ceste cy est trop longue,
je mettray comme tout le reste a passé. Et sur ce, etc.</p>

<p class="right">Ce <span class="xs">XXIX</span><sup>e</sup> jour de juillet 1572.</p>

<p class="dest">A la Royne</p>

<p>Madame, affin que Vostre Majesté puisse mieulx juger
des choses qui concernent icy le propos de Monseigneur le
Duc, vostre filz, après que les aurez entendues par ordre,
je metz peyne, en la lettre du Roy, de vous bien particulariser
celles qui ont passé en la dernière audience que
j'ay heue de cette princesse; de la quelle, à vray dire,
je suis retourné plus contant des parolles et démonstrations
que j'ay notées d'elle, pendant ses discours, que des
poinctz qu'elle m'a voulu toucher de la responce qu'elle a
promis de mander à M<sup>r</sup> de Montmorency. J'avoys desjà
faict voyr à milord de Burgley, premier que d'aller trouver
<span class="pagenum"><a id="Page_73"> 73</a></span>
la dicte Dame, les troys lettres qui s'adressoient à
elle et les deux qui s'adressoient au comte de Lestre et à
luy, ensemble ce que, en particullier, vous me mandiez,
par une des vostres, de luy dire, qui a trouvé le tout merveilleusement
bon, et bien à propos. Et, après infinys et
très humbles mercyementz de la confiance qu'il voyoit que
Voz Majestez Très Chrestiennes prenoient de luy, avec
assurance de s'emploier plus affectueusement pour cest affaire
que pour nul aultre qu'il ayt jamais manyé, il m'a
mandé que je me hastasse de porter les dictes lettres, parce
que les comtes de Lestre et de Sussex, et luy, avoient desjà
commandement de leur Mestresse de dresser la dicte responce,
qu'elle avoit à vous faire: ce qui m'a randu encores
plus dilligent de l'aller trouver.</p>

<p>Et, après que j'ay heu devisé avec elle, aultant longuement
que je l'ay peu desirer, je suis allé parler aux dicts
comtes de Lestre et de Sussex, et au dict de Burgley,
lesquelz n'ont voulu entrer guyères avant à contester et
débatre aulcun poinct de l'affère; ains, après avoyr escouté
ce qui s'estoit passé entre la dicte Dame et moy,
ilz m'ont respondu que, puisque j'avoys présenté nouvelles
lettres, ilz confèreroient de nouveau avec la dicte
Dame pour voyr si elle leur commanderoit de changer rien
en sa dicte responce, et ont assez estendu leurz propos sur
le mesmes faict; mais ilz l'ont tousjours tenu bien loing
de la conclusion. Dont, ayant tiré à part le comte de Lestre,
je luy ay baillé la lettre de Monseigneur le Duc, et luy ay
monstré ce qui estoit en article exprès pour son bien dans
celle que Vostre Majesté m'escripvoit; à quoy il m'a randu
de si honnestes responces qu'il ne se peut dire mieulx. J'ay
aussy exprimé à milord de Burgley ce que je luy avois auparavant
<span class="pagenum"><a id="Page_74"> 74</a></span>
mandé, lequel m'a assuré qu'il persévèreroit de
solliciter sa Mestresse. Et n'ay obmis de confirmer de mesmes
le comte de Sussex en la bonne affection qu'il a tousjours
monstré de porter à cest affère; et puis, je les ay
ainsy layssez quelques jours pour faire leurs dellibérations.</p>

<p>Et depuis, je les ay envoyez sonder si les lettres avoient
esté d'aulcun effect, dont le comte de Lestre m'a mandé
qu'il me prioit de croyre qu'il avoit parlé sur icelles de si
grande affection à sa Mestresse que moy mesmes ne l'eusse
peu faire davantaige, et qu'elle demeuroit en suspens,
sans se sçavoir bien résouldre, monstrant d'incliner à ce
qu'elle puisse voyr Monseigneur le Duc, et qu'il la voye aussy
à elle, ce que le dict comte ne pouvoit trouver bon, et estimoit
qu'il seroit tousjours meilleur qu'elle fît une plus
certaine responce. Et milord de Burgley m'a respondu
qu'il n'y avoit rien plus vray que, pour ceste heure, l'accident
du visage donnoit plus d'empeschement au propos
que ne faysoit la difficulté de l'eage, car sa Mestresse avoit
parlé à ceulx qui estoient naguières revenus de France,
et s'estoit enquise à ung chacun d'eux, à part, fort particullièrement,
de Monseigneur le Duc; qui luy avoient
toutz, d'une commune voix, raporté beaucoup de louanges
des condicions et qualités de Mon dict Seigneur le Duc,
et encores de sa taille et disposition, mais il n'y en avoit
heu pas ung qui ne luy eût dict, quand au visage, qu'ilz
avoient opinyon qu'elle ne s'en pourroit nullement contanter,
quand elle le verroit: ce qui estoit cause que les lettres,
que je luy avoys présentées, feroient peu ou guières
changer la responce qu'on avoit dellibéré de vous faire
mander; et que, de tant que j'avoy dict à elles mesmes
qu'il y avoit ung mèdecin qui promettoit de remédier au
<span class="pagenum"><a id="Page_75"> 75</a></span>
dict inconvénient du visage, qu'il failloit que je y pourveusse,
me voulant au reste bien assurer que sa Mestresse
s'estoit infinyement contanté de la lettre que Vostre
Majesté luy avoit escripte, qui estoit bien la meilleure
qu'elle eust jamais reçue et la plus pleyne d'honnestes respectz;
et qu'en effet il ne voyoit aulcune chose à présent,
sur laquelle il voulût me mettre plus avant en espérance,
ny aussy du tout me désespérer, cognoissant très bien que
sa Mestresse procédoit d'une vraye et droicte intention en
cest affère, et qu'il n'y avoit que les deux difficultés, et
celle mesmement du visage, qui la retardoient.</p>

<p>Et de tant que la pluspart de la négociation d'entre milord
Burgley et moy a esté mené par le S<sup>r</sup> de Vassal, présent porteur,
que j'ay souvant envoyé vers luy, je le vous dépesche
présentement pour vous en aller rendre meilleur compte,
et pour, tout ensemble, apporter à Voz Majestez le traicté
tout ratiffié, qui m'a esté, depuis deux jours, dellivré de
la part de ceste princesse; et vous suplier très humblement,
Madame, que par luy il vous playse me faire entendre
en quelz termes on vous aura faicte la susdicte responce,
et, comme après icelle, vous vouldrez que je continue de
la poursuivre. Et sur ce, etc.</p>

<p class="right">Ce <span class="xs">XXIX</span><sup>e</sup> jour de juillet 1572.</p>

<p><span class="pagenum"><a id="Page_76"> 76</a></span></p>

<h2>CCLXVII<sup>e</sup> DÉPESCHE</h2>

<p class="center">&mdash;du <span class="xs">III</span><sup>e</sup> jour d'aoust 1572.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Arrivée de M<sup>r</sup> de La Mole à Londres.&mdash;Entrevue avec le lord garde-des sceaux.&mdash;Nouvelles
de la guerre des Pays-Bas.&mdash;Progrès du prince d'Orange.&mdash;Détails
sur le combat de Mons.</p>

<p class="dest">Au Roy.</p>

<p>Sire, ayant M<sup>r</sup> de La Mole faict si bonne dilligence qu'il
est arrivé le <span class="xs">XXVII</span><sup>e</sup> du passé à Londres, j'ay incontinent
envoyé faire entendre sa venue à la Royne d'Angleterre, à
quarante mille de là, sur son progrès de Warvic, laquelle,
se trouvant en lieu incommode et trop estroict pour nous
recepvoir, et voyant encores que les quatre ou cinq premiers
gittes, qu'elle auroit à faire, le seroient de mesmes,
elle nous a remis jusques au lieu de Eston, où elle faysoit
estat d'y arriver dès hier, et nous y donner aujourdhuy
l'audience. Mais, s'estant trouvée ung peu lasse de la
chasse de devant hier, au lieu de Saldon, pour y avoir
suivy, tout le jour et jusques à quelque heure de la nuict,
ung grand cerf, elle n'en a bougé de hier ny aujourdhuy,
et nous a mandé, sachant que nous estions desjà en ce lieu
de Brichil, bien près d'elle, que nous fussions les bien venus;
et que, demein, qui est lundy, elle se rendroit sans
aulcun doubte au lieu de Eston pour nous y recepvoir mardy,
et que cepandant elle avoit commandé au sire Henry Cobhan
de nous accompaigner, et nous faire accomoder à Tocester,
qui est à ung petit mille du dict lieu; monstrant
la dicte Dame, après qu'on luy a heu touché quelque mot
de l'honneste occasion du voyage du dict S<sup>r</sup> de La Mole,
<span class="pagenum"><a id="Page_77"> 77</a></span>
et par l'instance de qui il estoit faict, et combien l'élection
de luy estoit bien fort bonne et propre en cest endroict,
qu'elle en avoit grand contentement; dont nous mettrons
peyne, Sire, de le luy augmanter davantage et le rendre
le plus utile qu'il nous sera possible pour Vostre Majesté.</p>

<p>Nous avons, en venant icy, visité milord Quipper en une
sienne mayson aulx champs, où la dicte Dame avoit passé,
qui a monstré de nous y voir de bon cueur, et de persévérer
en la bonne et droicte intention qu'il a tousjours
heue à ce bon propos d'ung des Filz de France pour sa
Mestresse; et nous a dict que, pour estre Monseigneur
le Duc plus esloigné d'ung degré de vostre couronne que
Monsieur, que de ce degré l'aprouvoit il davantage et
le jugoit plus propre pour eulx, et qu'il luy sembloit que
la présence sienne avoit à produire une trop plus briefve
conclusion en cest affère que nulle aultre chose qu'il cognût
aujourdhuy au monde. A quoy nous avons oposé que
cella estoit peu requis, et nullement uzité entre grandz
princes, et que, sans plus grande assurance, je ne voyois
qu'il se peût faire, ny qu'il deût passer deçà, ny que Vostre
Majesté, ny la Royne, vostre mère, le voulussiez jamais
consentir.</p>

<p>Je comprans bien, Sire, qu'une partie de la responce
qu'on vous a faicte tend à cella; dont M<sup>r</sup> de La Mole et moi
adviserons de modérer vers elle, et vers ceulx qui la conseillent,
ceste dellibération le plus qu'il nous sera possible, et
ne précipiterons rien sans réserver toutes choses à vostre
disposition; qui vous suplie cependant, Sire, de nous mander
par le S<sup>r</sup> de Vassal comme, après la dicte responce,
il vous semblera que nous aurons à procéder.</p>

<p>Le comte de Lestre, qui estoit allé devant à Quilingourt,
<span class="pagenum"><a id="Page_78"> 78</a></span>
est retourné pour se trouver à la réception du dict
S<sup>r</sup> de La Mole; mais milord de Burgley, qui est allé en
une sienne mayson vers le Nort, ne sera de retour jusques
à samedy, qui sera cause que nous temporiserons davantage
pour l'attandre, et pour ne presser de vous rien respondre
qu'il n'y soit.</p>

<p>Maistre Pelan est retourné de Fleximgues, lequel rapporte,
à ce que j'entendz, que quatre centz françoys et
aultant d'anglois, et semblable nombre de walons, sont logés
dans la ville, et qu'avec ce nombre les habitans se
font fort de la garder; et que le cappitaine Gilibert, avec
quinze centz angloys, est logé aux environs, ayant cinq
centz escuz d'entretènement par moys comme coronnel, et
ses gens bien entretenus à la rayson de quatre escus la
simple paye; et que tout le pays d'Olande, sinon Utrec et
Ostradam, recognoissent le prince d'Orange pour légitime
gouverneur, et que desjà l'on a estably à Dordrec une forme
de conseil, et le lieu de la monoye pour y battre ce qui
se pourra ramasser d'argent pour servir à ceste guerre; et
semble que le dict Pelan persuade bien fort à ceste princesse
de prendre en sa protection le dict lieu de Fleximgues,
comme très oportun à l'Angleterre et fort aysé de le pouvoir
deffendre.</p>

<p>Anthonio de Guaras a porté, ces jours passez, en ceste
court, une relacion des choses advenues près de Montz<a name="FNanchor_3" id="FNanchor_3" href="#Footnote_3" class="fnanchor">[3]</a>, par
lettre que le duc d'Alve luy en a escripte de Bruxelles;
où il mande la défaicte sur les Huguenotz estre fort grande,
et qu'il y en a envyron troys mille cinq centz de mortz,
avec fort petite perte des leurs, plusieurs prisonniers
<span class="pagenum"><a id="Page_79"> 79</a></span>
de qualité et vingt cinq enseignes et huict cornettes prinses;
ce qui met assez de réfroidissement à ceulx cy: bien
que d'ailleurs la certitude qu'ilz disent avoir de l'arrivée
du prince d'Orange, en Gueldres, avec sept mille reytres
et trèze mille hommes de pied, les eschauffe. Sur ce, etc.</p>

<p class="right">Ce <span class="xs">III</span><sup>e</sup> jour d'aoust 1572.</p>

<h2>CCLXVIII<sup>e</sup> DÉPESCHE</h2>

<p class="center">&mdash;du <span class="xs">VII</span><sup>e</sup> jour d'aoust 1572.&mdash;</p>

<p class="center">(<i>Envoyée jusques à Calais par Jehan Volet.</i>)</p>

<p class="hanging indent">
Audience accordée à l'ambassadeur et à M<sup>r</sup> de La Mole.&mdash;Négociation de
M<sup>r</sup> de La Mole au sujet du mariage.&mdash;Desir d'Élisabeth que le duc d'Alençon
passe en Angleterre.&mdash;Suspension d'armes en Écosse.&mdash;Nouvelles de
Marie Stuart.</p>

<p class="dest">Au Roy.</p>

<p>Sire, je ne doubtois nullement que la Royne d'Angleterre
ne fît une bien bonne réception à M<sup>r</sup> de La Mole, à
cause de la plus estroicte amityé qu'elle a maintenant avec
Vostre Majesté, mais elle la luy a faicte beaucoup meilleure
que je ne l'avois espéré, et nous a donné, mardy dernier,
au lieu de Sthon, une très favorable audience, de laquelle
n'est besoing que je vous racompte icy ce que j'ay dict
et faict pour introduire le dict S<sup>r</sup> de La Mole et sa légation
vers elle, car j'ay mis peyne de n'y rien oublier, et
seroit trop long de le vous réciter; ny que je vous représante
aussy, Sire, ce que luy, de sa part, et en une très
bonne façon et avec parolles vifves et pleines d'efficace, et
bien accompaignées de tout ce que l'honneste présence et
bonne grâce et modestie d'ung gentilhomme les a peu segonder,
luy a tenus, car je laysse tout cella à vous estre
mieulx cognu, quand bientost il s'en retournera.</p>

<p><span class="pagenum"><a id="Page_80"> 80</a></span>
Et vous diray seulement, Sire, qu'elle a monstré d'avoir
aultant agréable le message et le messager, comme
Vostre Majesté le pourroit desirer, ainsy que les honnestes
responces et les très grandz mercyementz, qu'elle nous
a chargé de vous en faire, le nous ont témoigné; qui, entre
aultres choses, elle vous prie, Sire, de vouloir croyre
que l'obligation qu'elle vous a pour la suyte de tant d'amityé
et de bonne affection, dont, de plus en plus, il vous
plaist persévérer vers elle, la rendent non moins germayne
à Vostre Majesté ny moins vraye fille de la Royne, vostre
mère, que le pourroit estre à toutz deux Madame Marguerite;
et qu'elle vous avoit desjà envoyé sa responce, de
laquelle elle attandoit, dedans troys jours, une dépesche
de son ambassadeur, pour sçavoir comme Vostre Majesté
l'auroit prinse, et que, sur ce qu'il luy en manderoit, se
pourroit, puis après, adviser comme passer plus avant. Et
me semble, Sire, qu'elle a commancé, ceste foys, d'uzer
des mesmes parolles et contenances que j'avois auparavant
remarquées d'elle, quand elle dellibéroit à bon esciant d'entendre
au propos de Monsieur, de sorte que je n'estime
l'avoir jamais cognue mieulx disposée à la résolution de se
marier que maintenant, inclinant néantmoins à vouloir estre
satisfaicte de la venue de Monseigneur le Duc plus pour
cognoistre, ainsy qu'elle dict, si elle luy sera agréable, et
si les difficultés qu'il pourroit faire d'elle le pourroient divertir,
que non pas qu'elle s'arreste à celles qu'on luy a
faictes de luy; assurant la dicte Dame qu'elle le répute
d'estre tel, sellon le rapport qu'on luy en a faict, qu'elle
ne s'estime assez digne d'estre sienne, et qu'elle nous vouloit
bien promettre, s'il venoit icy, et que le mariage ne
succédât, qu'elle prandroit sur elle la plus grande moictié
<span class="pagenum"><a id="Page_81"> 81</a></span>
de la honte, d'avoir esté plustost refuzée de luy, que non
pas qu'elle ne l'eust voulu accepter; et puis l'excuse de la
religion pourroit servir à toutz deux: monstrant la dicte
Dame une fort grande affection à ceste entreveue et de
chercher elle mesmes comme elle se pourroit faire, sans
qu'il y courût nul intérest de vostre grandeur, ny de celle
de Mon dict Seigneur le Duc.</p>

<p>Et je voy bien, Sire, que ceulx de son conseil ne sont
trop marris qu'elle ayt ceste opinyon, affin qu'elle mesmes
face l'élection de son mary.</p>

<p>Et je luy ay respondu, Sire, qu'il y avoit beaucoup
de voyes bien honnestes et bien fort honnorables
à Monseigneur le Duc pour venir vers elle, et qu'elle
s'assurât hardiment d'avoir aujourdhuy tant de pouvoir
sur luy qu'il feroit très volontiers tout ce qu'elle vouldroit,
et qui seroit de son contantement; et que, sans
doubte, il viendroit aussytost qu'il entendroit ceste sienne
bonne volonté, mais elle mesmes ne le debvoit, en façon
du monde, desirer sinon à la charge de le prendre pour
mary, aussytost qu'il seroit icy, ou bien de le retenir prisonnier
en la Tour de Londres; car il ne y avoit nulle assez
honnorable voye pour s'en retourner: et que je ne croyois
pas que Vostre Majesté, ny la Royne; qui est comme mère à
toutz, voulussiez, sans quelque assurance du dict mariage,
jamais consentir qu'il y vînt; ayant ajouxté, Sire, affin
de ne laysser trop de dureté en ce qui, peu à peu, monstre
se ramoller en ce propos, que, comme nous la suplions
à elle de n'introduire nouvelles difficultés et longueurs en
cest affère, qu'ainsy vous suplierions nous très humblement,
Sire, de ne vous randre difficille en rien de ce que,
sans diminuer la réputation de vostre couronne, ny la dignité
<span class="pagenum"><a id="Page_82"> 82</a></span>
de Mon dict Seigneur le Duc, vous pourriez complaire
à la dicte Dame.</p>

<p>Et après plusieurs bien fort gracieulx propos, qu'elle
nous a continués plus de troys heures à son grand contantement,
quelquefoys avec toutz deux ensemble, et quelquefoys
séparéement avecques luy, parce que j'ay estimé
que cella seroit très oportun; et, après qu'elle nous a heu
de rechef priés de randre plusieurs sortes de mercyementz
à Vostre Majesté et à la Royne, vostre mère, pour elle,
avec une si honnorable mencion de Mon dict Seigneur le
Duc que de plus honnorable ne s'en pourroit faire de nul
prince qui vive, sans oublier ung expécial grand mercys de
l'élection que Voz Majestez, et luy, aviez voulu faire de M<sup>r</sup>
de La Mole pour le luy envoyer, elle nous a, pour ceste
première foys, bien fort gracieusement licenciez, remettant
à nous voyr le jour ensuyvant à la chasse, où elle nous
convioit.</p>

<p>Et, au sortir de la dicte audience, le dict S<sup>r</sup> de La Mole
a salué le comte de Lestre et le comte de Sussex, et M<sup>e</sup>
Smith, avec les lettres qu'il leur a présentées et avec les
bons propos qu'il leur a tenus; qui ont monstré d'adjouxter
je ne sçay quoy de nouvelle disposition à celle qu'ilz avoient
toutjours à ce propos. Et nous a le comte de Lestre depuis
faict entendre qu'il seroit bon que ne nous lassissions
de temporiser icy quelques jours; dont faysons estat d'accompaigner
la dicte Dame jusques à Quilingourt, où milord
de Burgley et le comte de Lincoln, qui sont maintenant
absentz, ne faudront, lundy prochain, de s'y rendre.</p>

<p>Et cependant j'ay receu ung petit pacquet du S<sup>r</sup> de Vérac,
du pénultiesme du passé, qui porte l'abstinance d'armes
en Escoce pour deux moys, sellon la forme d'un
<span class="pagenum"><a id="Page_83"> 83</a></span>
brouillard qui contient la publication que, ce mesme jour,
en a esté faicte à Lislebourg; et ay pareillement sceu, en
ce lieu, des nouvelles de la Royne d'Escoce par le retour
d'ung mien secrettère, que je luy avois envoyé avec ce peu
d'argent, qui m'assure qu'elle se porte bien de sa santé,
mais ennuyée de se voir toutjours estroictement gardée,
bien que, depuis ung moys, l'on luy permet de aller souvant
se promener aux champs. Je n'ay oublié de faire vers
la Royne d'Angleterre l'office que m'avez commandé pour
elle, qui a esté assez bien receu. Il n'y a icy rien de nouveau
de Flandres depuis mes précédantes. Sur ce, etc.</p>

<p class="right">Ce <span class="xs">VII</span><sup>e</sup> jour d'aoust 1572.</p>


<p class="blockquote">
La nuict après notre audience, la Royne d'Angleterre s'est trouvée
bien mal pour s'estre promenée trop tard au serein, faysant bien
froid; et pour avoir trop travaillé à la chasse, les jours auparavant;
mais aujourdhuy elle se porte fort bien, et sommes conviez pour l'aller
accompaigner aux champs après dîner.</p>

<h2>CCLXIX<sup>e</sup> DÉPESCHE</h2>

<p class="center">&mdash;du <span class="xs">XI</span><sup>e</sup> jour d'aoust 1572.&mdash;</p>

<p class="center">(<i>Envoyée exprès jusques à Calais par Bourdillon.</i>)</p>

<p class="hanging indent">
Maladie et rétablissement d'Élisabeth.&mdash;Négociation de M<sup>r</sup> de La Mole avec
les comtes de Leicester, de Sussex et de Warwick.&mdash;Audience.&mdash;Insistance
d'Élisabeth pour que le duc d'Alençon vienne en Angleterre.&mdash;Desir de
Leicester d'être chargé d'une mission en France.&mdash;Nouvelles de Flessingue.&mdash;Crainte
des Anglais que Strozy ne s'empare de cette ville pour la
France.</p>

<p class="dest">Au Roy.</p>

<p>Sire, à l'occasion d'ung peu de mal d'estomac qui a
prins à la Royne d'Angleterre, le jour qu'elle nous a donné
audience, au lieu de Sthon, ainsy que, par le post scripta
<span class="pagenum"><a id="Page_84"> 84</a></span>
de noz précédantes, du <span class="xs">V</span><sup>e</sup> du présent, nous le vous avons
mandé, elle a esté deux jours sans sortir de la chambre,
pandant lesquelz les comtes de Lestre, de Sussex et de
Warvic nous ont mené chez ung riche gentilhomme voysin;
là où ilz nous ont faict fort honnorer et bien tretter,
et nous ont, le matin et l'après dînée, donné beaucoup de
plésir dans les parcz de la Royne, qui estoient là auprès,
en diverses sortes de chasses qui n'ont esté moins roïales
que si la Royne mesmes s'y fût trouvée; et avons heu
ample commodicté de négocier avec les dicts deux comtes
de Lestre et de Sussex, dont n'avons perdu temps. Cepandant
milord trézorier est arrivé de sa mayson de Burgley,
auquel moy, La Mole, ay faict l'exprès office de recommandation
du faict de Monseigneur le Duc, de la part
de Vostre Majesté et de celle de la Royne, et avec les
mesmes lettres de Mon dict Seigneur, comme me l'avez
commandé, qui ay trouvé qu'il estoit en toute bonne disposition.</p>

<p>Et le troysiesme jour, la dicte Dame, encores non du
tout bien guérye, nous a permis de la voyr, laquelle, après
nous avoyr compté de l'occasion de son mal, et nous avoyr
infinyement mercyez de ce que nous avions monstré ung
non moins extrême ennuy, durant sa douleur, que ung très
singulier plésir après qu'elle nous heût mandé qu'elle luy
estoit passée, elle nous a dict qu'elle avoit cerché son meilleur
soulagement ez lettres de Vostre Majesté et en celles
de la Royne, et de Nosseigneurs voz frères, et encores en
celle que Monseigneur le Duc, en particullier, m'avoit
escripte à moy, La Mothe; lesquelles elle s'estoit faictes
toutes lire durant son mal, et y avoit trouvé tant de singullières
et expécialles occasions de se resjouyr en la vraye
<span class="pagenum"><a id="Page_85"> 85</a></span>
amytié qu'il vous plaist à toutz luy porter, et vous en estre
à jamais tant obligée que, quand elle auroit commancé
bon matin de nous en dire des mercyementz, elle n'auroit
achevé, à beaucoup d'heures de la nuict, à vous randre toutz
ceulx qu'elle en avoit dans son cueur; mais elle vous prioit
de croyre qu'elle avoit prins là dessus une très ferme résolution
d'emploier une bonne partie de sa vye pour en
avoyr aultant de recognoissance, comme Dieu feroit aparoistre
au monde qu'elle en pourroit avoir les moïens; et
qu'elle avoit pensé de ne se debvoir encores haster de
respondre ceste foys à voz lettres ny à celles de la Royne,
jusques à ce qu'elle heût entandu, par le S<sup>r</sup> de Walsingam
duquel elle attandoit d'heure à aultre ung courrier, comme
Voz Majestez auroient prins sa responce; et pourtant, s'il
nous plesoit temporiser jusques à Quilingourt, elle remettroit
allors de faire ses lettres, ou sinon elle s'esforceroit
de nous en bailler à ceste heure de telles qu'elle pourroit;
et qu'elle nous avoit desjà dict que son desir seroit d'estre
satisfaicte d'une entrevue, plus pour le contantement de
Monseigneur le Duc, que pour le sien, bien qu'elle vouldroit
que ce fût comme par fortune de temps, qui l'eût
poussé par deçà; et que néantmoins plusieurs doubtes là
dessus la mettoient en peyne, s'il luy arrivoit, d'avanture,
quelque inconvénient au passage, ou bien si, estant icy,
l'on ne se pouvoit accorder des condicions: dont remettoit
cella à Vostre Majesté, affin que rien ne procédât jamais
d'elle qui vous pût offancer; car c'est ce qu'elle vouloit le
plus éviter en ce monde; bien nous vouloit dire qu'elle
avoit des maysons assez voysines de la mer qui seroient
fort à propos pour cest effect.</p>

<p>Sur quoy, Sire, commançantz à ce qu'elle nous avoit
<span class="pagenum"><a id="Page_86"> 86</a></span>
discouru de son mal, et puis de sa convalessance, et sur la
faveur qu'elle nous faysoit de la pouvoir voyr, premier
qu'elle fût du tout bien guérye, et sur le soing que cepandant
elle avoit heu de nous faire donner du plésir dans ses
parcz, mais principallement sur les bonnes parolles qu'elle
nous venoit de dire de Vostre Majesté et de la Royne, et
de Nosseigneurs voz frères, et de voz lettres, nous luy
avons respondu, l'ung après l'aultre, tout ce que nous avons
estimé qui estoit bien convenable de luy dire; et vous
promettons, Sire, que ce a esté tant au contantement de
la dicte Dame que, quand nous avons monstré creindre de
l'ennuyer, pour n'estre encores parfaictement guérye, elle
mesmes a estendu davantage le propos. Dont, sur celluy
de notre temporisement icy, nous luy avons dict que M<sup>r</sup> de
Vualsingam ne luy pourroit mander rien de plus expécial
de vostre intention que ce que M<sup>r</sup> de Montmorency, M<sup>r</sup> de
Foix et moy, La Mothe, et puis voz précédantes lettres,
et puis celles de maintenant, et encores ce que de parolle à
moy, La Molle, et par escript à moy, La Mothe, vous
nous aviez donné charge de luy en déclarer; et qu'il ne
failloit, au cas que la responce qu'elle vous avoit desjà
mandée ne fût si bonne comme vous la desiriez et l'espériez,
sinon qu'elle la nous melliorât, et qu'elle la nous voulût
faire entière et résolue; car serions prestz de l'accepter,
et temporiserions très volontiers pour cest effect jusques à
Quilengourt, ainsy qu'elle monstroit de le desirer; que,
quand à l'entrevue, il n'estoit nul besoing de chercher en
cella le contantement de Monseigneur le Duc, car non seulement
il estoit très contant, mais tout transformé au desir
des bonnes grâces et des perfections qu'il sçavoit estre véritablement
en elle, mais c'estoit à sa satisfaction d'elle
<span class="pagenum"><a id="Page_87"> 87</a></span>
qu'on avoit à regarder; et que pour cella croyons nous
bien que Monseigneur le Duc ne regardoit à nul danger ny
inconvénient, ny s'il y auroit quelque diminution de sa
propre grandeur, pourveu qu'il peût aultant defférer à
celle de la dicte Dame; mais qu'il nous sembloit que Vostre
Majesté, ny la Royne, ne le luy vouldriez jamais permettre,
et qu'encor que vous jugiés très bien que nulle
sorte de passer vers elle ne pourroit sembler que très honneste
et pleine d'ung singullier plésir à ce prince, si, ne
pouviez vous voyr qu'il luy en peût rester pas une honnorable
ny sinon accompaignée d'ung extrême crèvecueur et
d'ung perdurable regret, qui luy dureroit jusques à la mort,
de s'en retourner refuzé ou non accepté; et qu'il nous
sembloit qu'en ung affaire tant approuvé de Dieu, et louable
devant les hommes, et tant plein d'honneur et de vray
contantement aux deux partis, et desjà passé par le conseil
universel des deux royaulmes, l'on ne debvoit proposer ung
acrochement, lequel monstroit partir de l'invention de quelque
maulvès ange, qui ourdissoit desjà, par la longueur et
par la difficulté de ceste entrevue, une entière ruyne du propos,
premier qu'il fût conclud.</p>

<p>La dicte Dame, ayant un peu pensé là dessus, a monstré
qu'elle desireroit infiniement de cognoistre quel auroit
à estre Mon dict Seigneur le Duc vers son amytié, et a
percisté qu'il luy failloit attandre quelque dépesche du
S<sup>r</sup> de Walsingam; puis a passé à plusieurs gracieulx propos
d'elle et de Monseigneur le Duc, au cas que le dict mariage
succédât entre eulx: dont, ayant préveu ensemble
qu'il ne seroit que bon que moy, La Mole, luy en continuasse
encores aulcuns à part d'aulcunes privés particullarités
et remarquables enseignes de l'inthime affection et
<span class="pagenum"><a id="Page_88"> 88</a></span>
dévotion de Mon dict Seigneur vers elle, moy de La
Mothe, les ay ung peu layssez toutz deux, qui en ont tenu
plusieurs, desquelles elle a monstré, de son costé, en sentir
ung fort singullier contantement; et moy, La Mole,
suis retourné du mien avec tousjours meilleure espérance,
comme j'espère bientost vous en aller rendre compte. Cepandant
moy, La Mothe, ay pressé milord de Burgley de
nous faire avoir une résolution, et il n'a heu rien d'assez
aparant pour en excuser davantage sa Mestresse, sinon de
me dire que Vostre Majesté auroit trouvé la responce en
telz termes qu'il n'estoit possible qu'on passât à rien plus
avant, que vous n'eussiez de rechef parlé, bien qu'il me
vouloit assurer que luy et les deux comtes trouvoient que
le voyage de moy, La Mole, estoit très oportun, et très
oportunes les lettres que j'avoys apportées, et qu'il ne
vouloit, de sa part, encore cesser de bien espérer.</p>

<p>Ainsy, Sire, nous suyvons jusques à Quilingourt, et
nous veulent, ceulx qui sont bien intentionnés en cest affaire,
persuader que ce que ceste princesse monstre d'avoir
fort grande affection à ceste entrevue est le meilleur
signe qui se pourroit desirer d'elle, dont nous conseillent
de ne le trop rejecter. Et le comte de Lestre m'a encores
refrayschy à moy, La Mothe, qu'il avoit ung grand desir
d'aller en France pour la conjouyssance des premières couches
de la Royne Très Chrestienne, et qu'il seroit tousjours
prest de partir dans troys jours, après que la Royne,
sa Mestresse, le luy auroit commandé; laquelle nous a desjà
dict, Sire, qu'elle le vouloit de bon cueur, pourveu que
ce fût ung filz, et qu'elle prioit Dieu de vous donner ung
daulfin.</p>

<p>Maistre Pelan a rapporté de Fleximgues que la ville est
<span class="pagenum"><a id="Page_89"> 89</a></span>
tenable, si la Royne, sa Mestresse, la veult prendre en
sa protection; mais il semble que, icy, l'on est entré en
quelque souspeçon que le S<sup>r</sup> Strossy s'en vueille saysir, et
qu'il a desjà escript à ceulx qui y commandent d'y vouloir
recepvoir deux mille françoys. Sur quoy quelqun m'a declaré
à moy, La Mothe, que cella réfroydira bien fort les
Angloys, et qu'ilz ne voudroient que les Françoys entreprinsent
rien de ce costé, à la charge qu'ilz favoriseroient
tout ce qu'ilz vouldroient entreprendre ez aultres endroictz.
J'ay jetté bien loing tout ce qu'on m'a dict du dict S<sup>r</sup> Strossy.
Hier, ung des gens du prince d'Orange a esté renvoyé d'icy
avec force bonnes parolles, et attand l'on de luy une plus
solenne légation, quand il sera plus avant en pays; dont
lors il sera mieulx respondu. Sur ce, etc.</p>

<p class="right">Ce <span class="xs">XI</span><sup>e</sup> jour d'aoust 1572.</p>

<h2>CCLXX<sup>e</sup> DÉPESCHE</h2>

<p class="center">&mdash;du <span class="xs">XIII</span><sup>e</sup> jour d'aoust 1572.&mdash;</p>

<p class="center">(<i>Envoyée jusques à la court par M<sup>r</sup> de L'Espinasse.</i>)</p>

<p class="hanging indent">
Nouvelles d'Écosse.&mdash;Vives plaintes de l'ambassadeur contre le mépris que
font des ordres du roi les Ecossais qui occupent Leith.</p>

<p class="dest">Au Roy.</p>

<p>Sire, estant M<sup>r</sup> de La Mole et moy en ce lieu de Conventery,
à la suyte de ceste princesse, laquelle arrive aujourdhuy
en la mayson du comte de Lestre à Quilingourt,
qui est à quatre mille d'icy, le S<sup>r</sup> de L'Espinasse m'a envoyé
de Londres en hors les mémoires qu'il a raporté d'Escoce,
sur lesquelz je me suys infinyement esbahy des façons
de procéder de ceulx du Petit Lith, qui sont telles qu'elles
<span class="pagenum"><a id="Page_90"> 90</a></span>
me semblent bien requérir, Sire, que Vostre Majesté y
pourvoye avec authorité pour ne laysser aller les choses,
qui ont esté, en ce faict, faictes et négociées par vostre
ambassadeur en vostre nom, à l'indignité que ceulx du Petit
Lith monstrent qu'ilz les veulent réduyre, qui n'est sans
beaucoup de mespris et quasy mocquerye de vostre grandeur.
Il est vray que la passion les mène de vouloir chercher
tant d'avantage qu'ilz pourront pour ruyner ceulx qui
leur font teste; et, si l'assemblée du parlement se pouvoit
tenir, possible que l'on parviendroit à quelque accord,
mesmement si Vostre Majesté monstre qu'en toutes sortes
elle veult et entend qu'il se face, et qu'il vous plaise en
parler vifvement à l'ambassadeur d'Angleterre et luy dire
que vous n'estes pour comporter qu'on achève de ruyner
cest estat, ny que les dicts du Petit Lith abusent des mesmes
moyens qui procèdent de vous contre ceulx qui, plus
que eulx, ont espéré en Vostre Majesté.</p>

<p>Je verray, Sire, comme la Royne d'Angleterre et ceulx
de son conseil prendront le faict, et requerray en cella ce
que j'estimeray convenir au bien de vostre service; dont
par mes premières je ne faudray de vous en escripre ce
qu'ilz m'y auront respondu. Et cependant, pour ne rien
retarder, je mande au dict S<sup>r</sup> de L'Espinasse de parachever
sa dilligence vers Vostre Majesté, vous supliant très
humblement de le renvoyer, ainsy bien et bientost expédié,
comme jugerez qu'il se debvra faire, et qu'envoyez par
luy quelque petite provision au capitaine Granges pour le
faire persévérer, car en luy consiste aujourdhuy la conservation
de tout ce qui peut dépandre de l'allience de vostre
couronne au dict pays. Sur ce, etc.</p>

<p class="right">Ce <span class="xs">XIII</span><sup>e</sup> jour d'aoust 1572.</p>

<p><span class="pagenum"><a id="Page_91"> 91</a></span></p>

<div class="blockquote">
<p class="center"><i>Par postille à la lettre précédente.</i></p>

<p>Depuis ce dessus, je me suis infinyement pleinct à ceste princesse,
et aulx siens, de l'atemptat de ceulx du Petit Lith, et ilz ont monstré
qu'ilz le trouvent très maulvais; dont m'ont promis qu'il y sera
indubitablement remédyé.</p></div>

<h2>CCLXXI<sup>e</sup> DÉPESCHE</h2>

<p class="center">&mdash;du <span class="xs">XXVIII</span><sup>e</sup> jour d'aoust 1572.&mdash;</p>

<p class="center">(<i>Envoyée exprès jusques à la court par M<sup>r</sup> de La Mole.</i>)</p>

<p class="hanging indent">
Audiences.&mdash;Détails de la négociation de M<sup>r</sup> de La Mole.&mdash;Délibération du
conseil sur le mariage.&mdash;Explications sur la réponse donnée au roi, qui a
été prise en France pour une rupture.&mdash;Déclarations d'Élisabeth qu'elle
est décidée à se marier, qu'elle ne veut pas rompre la négociation; mais
qu'avant de prendre un engagement elle croit l'entrevue nécessaire.&mdash;Avis
donné par les Anglais sur le peu de confiance que doit inspirer le gouverneur
de Flessingue.&mdash;Bonne disposition d'Élisabeth à l'égard de la négociation
du mariage.&mdash;Départ de M<sup>r</sup> de La Mole.</p>

<p class="dest">Au Roy.</p>

<p>Sire, au partir de Norampthon, d'où M<sup>r</sup> de La Mole,
présent pourteur, et moy, vous fismes une dépesche, le <span class="xs">XI</span><sup>e</sup>
de ce moys, nous arrivasmes, le tréziesme ensuyvant, à
Quilingourt, et le lendemein M<sup>r</sup> le comte de Lestre nous
y traicta en festin avec les plus grandz de ce royaulme, où
ayant esté plus d'une heure et demye en conversation avec
la Royne d'Angleterre pour luy continuer, en attandant
des nouvelles de France, le propos de Monseigneur le Duc,
affin de luy en imprimer tousjours le desir, et à nous l'espérance,
le dict sieur comte nous mena, l'après dînée,
avec le reste de la noblesse de la court, courre le cerf
dans ung de ses parcz jusques à la nuict; et, le deuxiesme
jour après, le S<sup>r</sup> de Vassal arriva avec la dépesche de
Voz Majestez du <span class="xs">VII</span><sup>e</sup> et <span class="xs">IX</span><sup>e</sup> du présent et avec ce que,
<span class="pagenum"><a id="Page_92"> 92</a></span>
oultre la dicte dépesche, il vous avoit pleu le charger de
nous dire.</p>

<p>Sur quoy nous allasmes, le <span class="xs">XVII</span><sup>e</sup>, retrouver la dicte
Dame à Warvic, à laquelle, après aulcuns propos qu'elle
mesmes nous commença, nous luy dismes qu'il nous estoit
venu des lettres de Voz Majestez Très Chrestiennes sur
la responce que son ambassadeur avoit heu à vous faire,
à la fin de juillet; et de tant que luy mesmes avoit ouy les
parolles et veu les contenances, dont luy aviez uzé quand
il la vous avoit déclarée, et qu'il avoit très bien recueilly
le tout, nous nous assurions que desjà elle avoit mieulx
entendu la façon comme Voz Majestez avoient prinse la
dicte responce par le discours de ses lettres que nous ne
luy sçaurions représanter sur celles de Voz Majestez. Et,
sans rien toucher à la dicte Dame de la lettre qu'elle luy
avoit escripte le <span class="xs">XXII</span><sup>e</sup> de juillet, parce que vous le nous
deffandiez, nous ajouxtâmes seulement qu'il n'estoit pas à
croyre combien il vous avoit touché au cueur que la dicte
responce n'eust esté conforme à vostre honneste desir; et
combien Vostre Majesté et la Royne, vostre mère, vous
estiez vergongniez de ce que, cuydantz avoir bien mesuré
vostre offre pour la plus juste, la plus honnorable, et quasy
la plus nécessayre que vous heussiez su faire à une telle
princesse comme elle, laquelle vous aymiez et observiez
plus que nulle aultre de la Chrestienté, elle néantmoins
vous heût randus confus, et vous heût condampnés de n'avoir
heu bon jugement en cella; et qu'après y avoir bien
pensé et dellibéré avec ceulx de vostre conseil, et ne pouvantz
juger, par les choses que M<sup>r</sup> de Montmorency et
M<sup>r</sup> de Foix, vous avoient rapportées, et par celles que je
vous avois escriptes, et encores par celles que M<sup>r</sup> le comte
<span class="pagenum"><a id="Page_93"> 93</a></span>
de Lincoln et ses aultres ambassadeurs vous avoient dictes,
qu'il fût possible que ceste responce heût à estre celle
résolue qu'elle avoit dans son cueur, Voz Majestez la
suplioient de vous en randre une meilleure et plus aprochante
du vray contantement que vous aviez espéré d'elle.</p>

<p>La dicte Dame, comme préocupée d'une peur que nous
voulussions rompre, et résolue néantmoins, pour la recordation
de ce qui luy estoit advenu du premier propos, de
ne changer point d'opinion, s'escria ung peu en elle mesmes
disant:&mdash;«Ha! je voy bien, par la responce de mon ambassadeur
et par ce que je oy maintenant, que la Royne
Mère, comme prudente et vertueuse, a voulu estre sage
pour son filz et pour moy, et ne veut que nous nous voyons
de peur qu'il ne se puisse contanter d'une telle femme, ou
que je ne puisse demeurer bien satisfaicte d'ung tel mary.»
Et après, s'estant adressé à nous, continua nous dire que,
puisque les lettres tant honnestes et pleines d'honneur et
de mille satisfactions que je luy avois présentées en la
mayson de milord trésorier, escriptes de vostre mein, et de
la Royne, et de Monseigneur le Duc, avoient esté cause
de luy faire méliorer sa première responce, du <span class="xs">XXII</span><sup>e</sup> de
juillet, par laquelle elle mandoit que les difficultés de l'eage
empeschoient qu'elle ne peût satisfaire ny à son desir ny à
vostre espérance, et d'avoir, comme par ung bon et nouveau
moyen, proposé l'entrevue, affin d'oster les dictes difficultés,
elle pensoit que, non seulement vous l'aprouveriez, mais
luy sçauriez un grand gré d'avoir, de son costé, faict l'ouverture
qui debvoit procéder du vostre; qu'elle prioit Vostre
Majesté et la Royne, vostre mère, et M<sup>r</sup> de Montmorency,
desquelz troys le langage avoit esté semblable, qu'il vous
pleût croyre qu'elle n'estoit si traistre, ny si meschante,
<span class="pagenum"><a id="Page_94"> 94</a></span>
de parler d'une entrevue à ung prince de si grande qualité,
si elle n'estoit bien résolue de se marier, et qu'elle
m'avoit, longtemps y a, assuré de la victoyre qu'elle avoit
gaignée sur elle en cest endroict; dont ne voudroit maintenant
vendre à si inique et desloyal pris, comme seroit
cestuy cy, le précieulx trésor de vostre amityé et de la
Royne et des princes de vostre couronne, ses enfans, et
qu'à la vérité elle avoit plusieurs justes occasions du passé,
et plusieurs grandes considérations du présent, pour desirer
la dicte entrevue, tant pour la satisfaction de Monseigneur
le Duc, affin qu'il n'espousât une femme qui ne luy
pleût, que, à dire vray, pour le compte d'elle mesmes, affin
de voyr si elle pourroit être aymée de luy, et si la disposition
de l'eage, et ce qu'on luy avoit rapporté du visage
seroient objetz si véhémentz qu'elle ne s'en peût jamais
contanter; et, de tant qu'elle avoit mis cella en l'arbitre
de Voz Majestez, il n'estoit raysonnable que luy renvoyssiez
maintenant la pierre, sinon que vous voulussiez que
ce qu'elle vous avoit mandé et ce que Vous et la Royne,
vostre mère, aviez respondu à son ambassadeur, et ce que
nous luy disions maintenant, fût la fin du propos; demeurant
la dicte Dame là dessus bien fort pensive, sans y rien
plus adjouxter.</p>

<p>Nous suyvismes à luy dire, Sire, que Voz Majestez la
prioient de considérer qu'il n'est en la mein des mortelz
de remédier au poinct qu'elle alléguoit de l'eage, et que
vous aviez ung incroyable regret que ne l'en peussiez satisfaire,
dont ne vous restoit que dire là dessus, sinon ce
que M<sup>r</sup> de Montmorency, M<sup>r</sup> de Foix et moy, luy avions
desjà dict, que, tant s'en failloit que vous heussiez pensé
que les jeunes ans de Monseigneur le Duc fussent quelque
<span class="pagenum"><a id="Page_95"> 95</a></span>
deffault que, au contrayre, vous estimiez que c'estoit la
perfection de ce mariage, et que vous sçaviez très bien
que la disposition de la dicte Dame estoit si bonne et si
belle qu'elle se retrouvoit plus jeune de neuf ans qu'elle
n'estoit, et aussy la vigueur et belle taille et bonne disposition
de Monseigneur le Duc luy anticipoient à luy son
eage d'aultres neuf ans, par ainsy, qu'ilz se rencontroient
d'en avoir chacun vingt et sept; et, au regard de l'entrevue,
que si Vous, Sire, et la Royne, vostre mère, cognoissiez
qu'elle peût servir à vous donner le contantement que
vous espériez et desiriez plus que chose du monde, que
vous vouldriez que Monseigneur le Duc fût aujourdhuy
plustost que demein devers elle; mais, si la dicte entrevue
avoit à estre en vein, et que la dicte Dame n'eût volonté
de se marier, comme ses responces vous en faysoient doubter,
ny voulût avoyr Mon dict Seigneur le Duc agréable,
duquel elle avoit desjà veu le pourtrêt, et avoit entendu,
par beaucoup des siens, quel il estoit, ce ne seroit qu'adjouxter
ung par trop grand malcontantement à celluy que
vous aviez desjà bien grand de la responce qu'elle vous
avoit mandée. Dont nous la voulions très humblement suplier,
et la conjurer, par les mérites de la parfaicte bienveillance
et loyalle amityé que Vous et la Royne, vostre
mère, luy portiez, et par la dévotion et servitude de Monseigneur
le Duc vers elle, qu'elle voulût, sellon sa prudence,
et par l'advis des seigneurs de son conseil, avec lesquelz
nous desirions qu'elle communicquât de ce faict, vous faire
une meilleure responce, et telle qu'il n'en peût réuscyr
qu'une bonne conclusion de propos, et non jamais fin en
vostre commune amityé, sinon lorsque vous cesseriez de
n'estre plus au monde.</p>

<p><span class="pagenum"><a id="Page_96"> 96</a></span>
La dicte Dame, réaulçant la teste, nous respondit, avec
ung meilleur et plus joyeulx visage, qu'elle estoit contante
de parler à ceulx de son conseil et faire voyr à Voz
Majestez que vous ne sçauriez trouver princesse, en toute
la terre, qui plus s'esforçât de correspondre à l'amityé,
qu'avez tousjours monstré luy porter, qu'elle feroit. Et
entrant là dessus en plusieurs devis avec M<sup>r</sup> de La Mole,
lequel je luy layssay seul pour parler à ses conseillers, elle
fit toutz les semblantz du monde d'avoir fort agréable ce
qu'il luy disoit de son Maistre, et luy fit reprandre à luy
mesmes plus d'espérance que par ses premiers propos
elle n'avoit monstré de nous en vouloir donner.</p>

<p>Et sur ce, se retirant pour ung peu de temps fort joyeuse
en sa chambre, dict à M<sup>r</sup> le comte de Lestre qu'il nous
retînt pour souper avec elle; et elle mesmes nous convia.
Puis, à bout de pièce, estantz retournés vers elle, la trouvasmes
qu'elle jouoit de l'espinette, et continua, à nostre
prière, d'en jouer encores davantage pour satisfaire au dict
S<sup>r</sup> de La Mole; et puis, au souper, qui fut ung festin assez
magnificque, elle nous fit devant toute l'assemblée les
meilleures démonstrations qui se peulvent desirer, mesmes
après avoir beu à moy, et m'avoir envoyé sa couppe et son
restant pour la pléger, elle voulut bien monstrer qu'elle
avoit agréable le message et le messager de Mon dict Seigneur
le Duc, et beut aussy au S<sup>r</sup> de La Mole, avec plusieurs
aultres honnestes démonstrations et courtoysies que,
pour l'honneur de son Maistre, ung chacun s'efforça de luy
faire. Et l'après soupée, sur les neuf heures de nuict, ung
fort, qui estoit dressé dans une prairie, soubz les fenestres
du chasteau, fut assaly par une partie de la jeunesse de la
court, et soubstenu par l'aultre, où y heut tant d'artiffices
<span class="pagenum"><a id="Page_97"> 97</a></span>
à feu, si furieulx et bien conduictz, qu'il le fit fort
bon voyr, et la dicte Dame nous retint jusques envyron
minuict pour en attandre la fin.</p>

<p>Le lendemein, <span class="xs">XVIII</span><sup>e</sup>, après que le trésorier de la mayson
de la dicte Dame nous heût donné à dîner, elle nous fit
appeller pour nous dire que, sellon nostre réquisition
du jour précédant, elle avoit mis l'affaire en dellibération
de son conseil, où les lettres de son ambassadeur avoient
de rechef esté leues et conférées avec nostre dire, et
qu'ayant ouy l'opinion d'ung chacun là dessus, elle se trouvoit
en plus de perplexité que jamais, pour s'estre tant advancée
que d'avoir parlé de l'entrevue, et qu'elle desireroit
avoir esté lors bien empeschée de la langue; mais ses conseillers,
qui avoient plus regardé à leur affection de la voyr
mariée que à sa dignité en cest endroict, luy avoient faict
faire cest erreur, se persuadans que Vostre Majesté et la
Royne, vostre mère, embrasseriez ce moyen, comme le
meilleur et le plus court, pour effectuer ce que monstriez
desirer; mais elle et eulx s'apercevoient, à ceste heure,
encor que bien tard, que vostre intention estoit au contraire,
et que ce qu'elle avoit veu par ung advis qui luy
estoit venu de bien loing, que l'on avoit desjà mis ordre de
faire qu'elle ne trouvât non plus de correspondance en ce
segond propos qu'elle en avoit heu au premier, commançoit
de s'effectuer; car, de révoquer en doubte si elle se vouloit
marier, estoit ramener l'affaire à son commancement,
et d'alléguer le malcontantement qui resteroit de l'entrevue,
si elle réuscissoit vayne, estoit l'advertir de se garder
bien de la consentir; mais ce, qui plus la mettoit en peyne,
estoit qu'on avoit remonstré à son ambassadeur que de
l'entrevue des princes n'estoit accoustumé de provenir
<span class="pagenum"><a id="Page_98"> 98</a></span>
guyères jamais que toute male satisfaction, et cella luy remétoit
devant les yeulx que si, de l'entrevue de troys ou
quatre jours, de Monseigneur le Duc et d'elle, debvoit advenir
quelque mal, quel auroit à estre le reste de leur vye,
s'ilz se marioyent sans quelques prémices d'amityé, qui ordinayrement
s'acquièrent par la veue; et qu'elle juroit à
Dieu que ces doubtes luy faysoient tant de peur qu'elle se
repentoit bien fort d'avoir jamais touché ce poinct; duquel
ny elle, ny ses conseillers ne se pouvoient, à ceste heure,
bien résouldre.</p>

<p>Nous répliquâmes, Sire, qu'elle debvoit prendre de
bonne part ce que Voz Majestez Très Chrestiennes aviez
remonstré à son ambassadeur qui, à ce que nous pouvions
cognoistre par voz lettres, vous avoit représenté les obstacles
si grandz, et si esloignés de la facillité qu'aviez espéré
trouver en cest affaire, qu'à vostre grand regret vous aviez
interprété l'entrevue ne pouvoyr réuscyr que vayne, et
pleyne de mocquerie pour Monseigneur le Duc; et que
mesmes il sembloit que vous heussiez comprins qu'il heût
uzé du mot d'<em>impossibilité</em>, dont elle ne debvoit que bien
juger de Vostre Majesté et de la Royne, vostre mère,
si, persévérans en vostre singulière affection vers elle,
vous la supliez de vous rendre une meilleure responce. Et
M<sup>r</sup> de La Mole adjouxta que cella mesmes, qu'elle pouvoit
creindre de l'altération de vostre mutuelle amityé, si l'affaire,
après l'entrevue, ne succédoit, se debvoit creindre
de ceste heure sur sa responce, au cas qu'elle ne la vous
melliorât. Et luy usasmes toutz deux, là dessus, des meilleures
et plus vifves persuasions que nous peusmes, de façon
que la dicte Dame, après avoir confessé que, si son ambassadeur
avoit usé du mot d'<em>impossibilité</em>, ou bien vous
<span class="pagenum"><a id="Page_99"> 99</a></span>
avoit faict les difficultés non esloignées de cella, que vous
aviez heu, et la Royne, vostre mère, très juste occasion
de doubter beaucoup d'elle.</p>

<p>Elle nous pria de luy donner encores le loysir d'ung jour
entier pour dellibérer dans cest affaire avec son dict conseil;
et, sur l'heure mesmes, monstant à cheval, elle
trouva bon que nous l'allissions accompaigner à Quilingourt,
où elle s'en retournoit en chassant; et l'entretinsmes, l'ung
et l'autre, à diverses foys, sur la poursuite de nostre
propos, tout le long du chemin, avec son grand contantement.</p>

<p>Le lendemein matin, nous trouvasmes moyen de luy
faire voyr une petite lettre de la Royne, vostre mère, du
<span class="xs">X</span><sup>e</sup> du présent, avec celle que, de mesmes dathe, M<sup>r</sup> Pinart
m'avoit escripte, qui l'assuroient fort de la persévérance
de vos bonnes intentions vers elle; et fismes voyr
aussy à milord trésorier, par certains motz de la vostre,
comme vous n'aviez peu comprendre que les difficultez,
que M<sup>r</sup> de Walsingam vous avoit alléguées, fussent sinon
impossibles.</p>

<p>Et ainsy, ayant, par ce moyen et par toute la sollicitation
que nous peusmes, envers les seigneurs de ce
conseil, ung à ung, et envers les principalles dames de ceste
court, bien disposé l'affaire, ce jour se passa en de bien
grandes et bien débatues dellibérations, non du tout si vives
et conformes entre ceulx du dict conseil comme nous
l'avions pensé. Tant y a que, le vintgiesme de ce moys,
estantz de rechef mandez à Quilingourt, la dicte Dame,
après nous avoir entretenu quelque temps d'aulcunes petites
advantures, qui luy estoient advenues le matin à la
chasse, et après nous avoyr faict ouyr, plus d'une heure,
<span class="pagenum"><a id="Page_100"> 100</a></span>
sa musicque en la chambre de présence, elle nous mena
en la privée.</p>

<p>Et là, en présence de milord trésorier et des comtes de
Sussex, de Lestre, de Lincoln, de maistre Quenolles, de
sire Jacques Serofz, de maistre Smith, toutz officiers
principaulx, et du conseil privé de la dicte Dame, elle
nous dict qu'ayant bien examiné et fait examiner de près
par ceulx, qui estoient là présentz, tout l'estat de cet affaire,
elle estoit bien ayse d'avoir trouvé que le principal
escrupule ne provînt maintenant que de ce qu'il sembloit
que son ambassadeur ne se fût bien explicqué en la responce
qu'il avoit heu à vous faire, ou bien que Voz Majestez
ne l'eussent bien comprinse; car n'avoit heu charge
de dire sinon que de l'inégallité de l'eage procédoit beaucoup
de grandes difficultés, qui empeschoient qu'elle ne
vous peût respondre sellon que vous l'espériez et sellon
qu'elle l'heût bien desiré, et qu'elle estimoit qu'une entrevue
pourroit beaucoup esclarcyr l'ung et l'aultre de leurs
plus grandz doubtes, mais non qu'elle luy heût mandé du
mot d'<em>impossibilité</em>; car heût esté chose fort absurde de
parler d'une entrevue sur un affaire qu'elle heût estimé
impossible, et que si Voz Majestez avoient prins l'un pour
l'aultre, et qu'il vous eust représenté les difficultés comme
impossibles, elle confessoit que la Royne, vostre mère,
avoit heu occasion de faire ses responces ainsy aygres,
comme son ambassadeur les luy avoit escriptes, et comme
nous mesmes ne les luy nions pas. De quoy, par la petite
lettre que nous luy avions faicte voyr le jour précédent, et
par ce que nous avions communicqué à milord trézorier,
elle demeuroit maintenant satisfaicte; et vouloit, devant
Dieu, assurer Vostre Majesté et la Royne, vostre mère,
<span class="pagenum"><a id="Page_101"> 101</a></span>
que, depuis le temps qu'elle avoit accordé à ceulx de son
conseil de vouloir, pour le béneffice de ses subjectz, résoluement
se marier, et qu'elle m'en heût faicte la déclaration
pour la vous mander, elle y avoit tousjours persévéré,
et ne s'estimeroit digne du lieu, où Dieu l'avoit mise,
si elle avoit varyé; car ne pouvoit juger que ce fût ung
acte d'un prince d'honneur de ne tenir sa parolle à qui
qu'il l'eût donné; et tant plus, quand elle l'avoit mandée à
ung très grand roy, auquel elle avoit beaucoup d'obligation;
et que ceulx qui, du commancement du propos de
Monsieur, frère de Vostre Majesté, avoient voulu dire
qu'elle n'en entretenoit la praticque, sinon pour servir à
ses affères, et pour en augmanter sa réputation, avoient
esté conveincus pour menteurs et pleins de grand calomnie,
pour l'espreuve de ce qui s'estoit veu depuis, qu'elle
avoit passé si avant qu'elle layssoit bien maintenant à nous
mesmes de juger si c'estoit par l'esprit de Dieu, ou bien de
Satan, son adversayre, que leur mariage avoit esté interrompu;
et que, pour la considération, non d'elle en façon
que ce fût, mais pour divertir le mal qui menassoit son
estat et ses subjectz d'une inévitable ruyne, par faulte de
certein successeur, incontinent qu'elle seroit morte, qu'elle
persévéroit, plus que jamais, de se vouloir sacriffier elle
mesmes pour leur en laysser ung.</p>

<p>Dont avoit, de rechef, résolu avec ceulx de son conseil,
et ainsy le déclaroit à nous, en leur présence, qu'indubitablement
elle vouloit prendre mary; et que, touchant ce
poinct, nous en assurissions ardiment Vostre Majesté: et,
si nous luy demandions d'où? elle nous respondoit de grand
lieu, parce qu'elle n'estoit petite; et qu'en ce que Voz Majestez
luy proposoient Monseigneur le Duc, de quoy elle
<span class="pagenum"><a id="Page_102"> 102</a></span>
ne vous sçauroit jamais assez remercyer de vous estre
ainsy toutz troys, l'ung après l'aultre, offertz à elle, elle
vouloit bien dire que le party estoit fort honnorable; car
nul aultre prince, en toute la terre, se pouvoit vanter d'estre
de meilleure, ny plus grande, ny plus royalle extraction
que luy, et luy mesmes estoit si royal et tant accomply
en excellantes qualitez d'un gentil et valeureux prince,
qu'il méritoit une trop plus grande et meilleure fortune qu'il
ne la pourroit rencontrer en elle, ny en une aultre princesse
qui fût plus grande qu'elle; mais, quand à ce qui
pouvoit concerner à elles mesmes, encores qu'elle desirât se
sacriffier pour ses subjectz, ce n'estoit toutesfoys en sorte
qu'elle voulût encourir l'extrême tourmant d'ung maulvais
mariage, car ce luy seroit ung perpétuel enfer en ce monde.
Dont, pour s'esclarcyr de cella, en l'endroict de Monseigneur
le Duc, et voyr si les difficultez de l'eage et aultres
qui se trouvoient entre elle et luy, se pourroient oster par
une entrevue, elle, de rechef, nous accordoit de remettre
ce poinct à Voz Majestez Très Chrestiennes affin qu'il
vous pleût regarder si, avec l'honneur de vostre couronne
et la dignité de vostre frère et filz, vous pourriez trouver
bon que eulx deux se vissent, bien que, pour la creinte
qu'elle avoit que, ne s'accomplissant le mariage, l'amityé
que luy portiés se vînt à diminuer, qui seroit chose qu'elle
vouldroit plus éviter que la propre mort, elle n'osoit dire
ce qu'elle desiroit en cella; dont suplioit Voz Majestez d'y
vouloir regarder, et pour elle, et pour vous, et prendre,
de bonne part, ceste sienne déclaration, qui estoit la plus
clère et ouverte qu'elle vous pouvoit faire.</p>

<p>Et exprima la dicte Dame toutes ces choses beaucoup
plus amplement, et avec ung si bel ordre de parolles, prononcées
<span class="pagenum"><a id="Page_103"> 103</a></span>
d'affection, et avec tant de grâce, et encores avec
tant d'ornement, que nous deux, et les siens mesmes en
restâmes bien fort esmerveillés.</p>

<p>Et, après nous estre conjouys avec elle d'ung si vertueux,
et si digne, et vrayement royal propos, qu'elle venoit
de nous tenir, fort conforme à l'affection de Voz Majestez
Très Chrestiennes vers elle, et bien fort à vostre
louange, et de ceulx de vostre couronne, M<sup>r</sup> de La Mole
et moy luy dismes que nous ne nous pouvions tenir que ne
luy en baysissions, mille et mille foys, bien humblement,
les meins; et néantmoins nous la voulions prier d'avoir
agréable que nous persévérissions encores en nostre première
instance d'impétrer une meilleure responce d'elle;
car, de nulle part du monde, Voz Majestez n'attandoient
meilleures nouvelles que de son costé, et que nous sçavions
certaynement que de pires n'en pourriés vous avoir,
ny qui plus vous apportassent d'affliction, que si M<sup>r</sup> de La
Mole n'avoit trouvé icy la correspondance que vous attandiez
sur le propos de Monseigneur le Duc, et réputeriez à
grand malheur qu'il s'y sucitât des difficultés qui peussent
empescher ou retarder vostre honneste pourchas, prévoyans
bien que ce seroit ung commancement de sape pour
ruyner le meilleur fondement de vostre commune et parfaicte
amityé; et luy ozions dire tout librement que vous
n'eussiez entreprins de faire passer M<sup>r</sup> de Montmorency
par deçà, ny luy heussiez donné charge, et à M<sup>r</sup> de Foix
et à moy, par pouvoir exprès, lequel nous avions monstré
à milord trézorier, de faire à la dicte Dame l'offre de Monseigneur
le Duc, si vous n'eussiez bien mesuré par plusieurs
grandes considérations, bien digérées en vostre conseil,
et par plusieurs conjoinctes nécessités que vous avez
<span class="pagenum"><a id="Page_104"> 104</a></span>
avec elle, qu'il ne se pouvoit faire qu'elle ne fût toute
résolue d'iceulx deux poinctz qu'elle avoit desduictz:
l'ung, de se marier; et l'aultre, de prendre party de grand
lieu.</p>

<p>Car, pour le regard du premier, voyantz qu'elle avoit
régné quatorze ans en grande paix, et que Dieu avoit
monstré qu'au milieu des plus divers temps et plus dangereulx,
il sçavoit régir et gouverner une monarquie
soubz l'authorité d'une princesse, qui estoit ung fort rare
exemple, mais qui rendoit la dite Dame la plus cellèbre
princesse qui heust guière jamais régné au monde, vous
jugiés très bien que ce n'avoit peu estre sans qu'elle fût
pleine de grande prudence, et de grand vertu, et de sages
conseilz, et d'un parfaictement bon heur; et que, se
rencontrantz encores tout cella en la personne d'une, que
toutz ses subjectz recognoissoient estre fille et petite fille de
leurs roys, belle princesse et pleyne de majesté, laquelle
ilz voyent remplir fort dignement le siège de ceste couronne,
ilz luy avoient très volontiers obéy jusques icy, et avoient
déchassé bien loing toutz les empeschementz et difficultez
qui aultrement se fussent trouvés en son règne, en espérance
toutesfoys qu'elle leur laysseroit ung successeur après
elle, ce que difficilement ilz vouldroient plus comporter
quand ilz verroient qu'elle se seroit layssée surprendre d'ung
temps qu'ilz ne pourroient plus espérer cella d'elle, qui
seroit une sayson que vous luy jugiez si périlleuse que vous
vous doulriez, dès ceste heure, de ses calamitez d'allors,
plus que vous ne vous pouviez resjouir de ses prospérités
présentes; et qu'il y avoit plusieurs exemples, de non trop
longtemps, que les grandz roys très puissantz, et qui manioyent
eulx mesmes les armes, ne s'estoient jamais trouvez
<span class="pagenum"><a id="Page_105"> 105</a></span>
plus assurez de leurs personnes ny de leurs estatz, que
quand ilz s'estoient veus mariez et avoir des enfans, et que
Voz Majestez n'estoient ignorantes des desseins qui avoient
esté faictz contre la personne, la vye, la qualité et l'estat
de la dicte Dame, en diverses partz de la Chrestienté,
dont vous assuriez qu'elle n'avoit peu faire une résolution
si esloignée de sa prudence et de sa vertu et de tout bon
conseil, ny si procheyne de son malheur, que de ne se
vouloir marier; et pourtant vous croyez, avec la confirmation
que vous aviez de sa parolle en cella, sur la quelle
vous faysiez plus de fondement que en tout le reste, que,
sans aulcun doubte, elle prendroit mary.</p>

<p>Et quand à dire d'où? qu'il estoit vray qu'avant qu'elle
nasquît, et après qu'elle estoit venue au monde, la couronne
de France avoit tousjours heu une grande inclination
vers elle, car le feu grand Roy Françoys, seul de toutz
les princes chrestiens, avoit favorisé les nopces d'où elle
estoit yssue, et avoit, premier qu'il aparût nul astre de sa
nativité au ciel, desjà faict ce bon office pour elle, guyde
possible d'ung bon présage pour Françoys, son petit filz,
lequel estoit aujourdhuy son vray image au monde; et le
Roy Henry, son père, l'avoit aymée et avoit heu soing
d'elle, pendant qu'elle estoit princesse, comme si ce heût
esté la propre Elizabeth sa fille, qui fut depuis Royne d'Espaigne;
et Vostre Majesté à présent, l'aviez tousjours plus
respectée et observée que princesse du monde; et, encor
qu'eussiez esté assez provoqué de son costé, vous aviez
tousjours paré les coups le mieulx que vous aviez peu, sans
la vouloir, à vostre esciant, jamais offancer, ains aviez
diverty, de vostre pouvoir, tout ce que vous aviez apperceu
au monde qui pouvoit torner à son offance; et enfin Dieu
<span class="pagenum"><a id="Page_106"> 106</a></span>
avoit si bien segondé vostre bonne intention que vous aviez
contracté une plus estroicte confédération avec elle; et
vous trouviez aujourdhuy, si vous n'estiez bien trompé,
le premier d'entre toutz ses alliez, qu'elle aymoit le mieulx,
et en qui elle avoit plus de fiance, comme aussy Voz
Majestez luy portoient plus de bienveillance et de cordiale
amityé qu'à princesse de la terre; et que, vous retrouvant
en ce degré, vous estimiez n'apartenir à nul si bien qu'à
Vous et à la Royne, vostre mère, de luy pourchasser party;
dont luy aviez offert Monseigneur le Duc comme ung d'entre
ses plus certains amys, et de si bon lieu que de meilleur
n'en estoit au monde, et lequel vous cognoissiez si
garny d'excellantes qualités, de vertu, de valeur et aultres
dons du ciel et de nature, que vous oziez donner ce
tesmoignage à vostre frère, qu'il ne luy restoit plus qu'estre
receu en la bonne grâce d'elle, pour estre ung des plus
accomplis princes de l'Europe: dont n'aviez peu doubter
que très volontiers elle ne l'acceptât.</p>

<p>Mais, de tant que vous ne vouliez rien demander en cest
endroict qui ne fût pour l'advantage d'elle, et de sa réputation
et honneur, nous la voulions bien suplier d'avoir le
pareil esgard à vous, de ne requérir rien de Monseigneur
le Duc qui semblât extraordinayre ou non accoustumé aulx
plus grandz princes, car ne pouvions estimer qu'il peût
comparoistre devant elle en ceste entrevue, sinon ainsy
que feroit le criminel devant ung juge, duquel il attandoit la
sentence de sa mort et de sa vye, ce qui luy diminueroit
beaucoup de ses bonnes grâces, là où, s'il venoit bien assuré
de celles d'elle, elle ne trouveroit qu'il en deffaillît
une seule en luy; et avions l'exemple du Roy d'Espaigne
et de la feue Royne, sa seur, qui s'estoient bien mariés
<span class="pagenum"><a id="Page_107"> 107</a></span>
sans se voyr, qui n'estoient rien de plus que les deux, dont
nous traictions à présent.</p>

<p>A quoy elle me respondit que je n'allégasse plus cest
exemple, car il n'avoit heu ung seul rencontre de bonheur;
dont continuay que, puisqu'ainsy estoit, qu'elle ne vouloit
changer d'opinion, que M<sup>r</sup> de La Mole et moy luy accordions
très vollontiers que le dict point de l'entrevue fût
remis à Voz Très Chrestiennes Majestez; mais, affin qu'il
y restât moins de difficultés, nous la voulions très humblement
suplier de nous accorder que toutz les articles,
qui avoient esté déterminés sur le propos de Monsieur,
frère de Vostre Majesté, demeurassent entiers, et desjà
toutz accordez pour Mon dict Seigneur le Duc.</p>

<p>A quoy elle nous respondit qu'elle en estoit contante,
sinon seulement des articles de la religion, ainsy qu'elle
l'avoit auparavant escript à son ambassadeur, affin qu'à toutes
advantures, si le mariage n'avoit à réuscyr, cella peût
servir d'honnorable excuse à toutz deux.</p>

<p>Nous incistâmes que les dicts articles demeurassent, mais,
puysqu'ainsy luy playsoit que l'interprétation, sur laquelle
l'on en estoit demeuré pour Monsieur, fût réservée pour
s'en accorder allors; et que, pour ne procéder en ung si
grand faict par négociations incerteynes, elle trouvât bon
que le tout fût rédigé par escript; ce que la dicte Dame ne
nous refuza, ny l'ung ny l'aultre.</p>

<p>Et encores, après avoir examiné, à part, le dict S<sup>r</sup> de La
Mole de l'intention de Monseigneur le Duc, son Maistre,
pendant que les dicts du conseil me vindrent parler d'aulcunes
aultres choses, à quoy je m'assure qu'il la satisfit
grandement, elle nous remeit à nous revoir encores le
lendemein, où nous ne fallismes de nous rendre à l'heure
<span class="pagenum"><a id="Page_108"> 108</a></span>
accoustumée, et trouvasmes qu'elle avoit desjà escripte la
lettre de la Royne, vostre mère, de laquelle elle nous fit
communicquation; et nous dict qu'elle estoit après à mettre
la mein à la vostre, et qu'elle vous vouloit prier toutz deux
de respondre pour elle à celle de Monseigneur le Duc, se
ressouvenant bien que, d'aultresfoys, je luy avois faict faire
une semblable erreur en pareille occasion; mais nous la
conjurasmes tant, et luy fismes de si humbles prières pour
ceste faveur vers Mon dict Seigneur le Duc, qu'enfin elle
nous promit d'escripre à toutz deux voz frères. Et nous
ayant encores, puis après, menés à la chasse, et faict
plusieurs aultres honnestes et favorables démonstrations,
et qu'elle heût monstré en toutes sortes de demeurer très
satisfaicte de toute la légation du dict S<sup>r</sup> de La Mole, et
bien fort grandement de luy mesmes, elle nous licencia
très gracieusement toutz deux, et adjouxta ce mot, Sire,&mdash;«Que
le dict de La Mole s'est si sagement et en si bonne
façon conduict et comporté, en tout ce qu'il a heu à dire
et faire en ceste court, qu'il y a layssé une très bonne opinion
de luy, et y sera toujours fort bien venu.» Et sur
ce, etc. <span class="i2">Ce <span class="xs">XXVIII</span><sup>e</sup> jour d'aoust 1572.</span></p>

<p class="blockquote">
Les seigneurs de ce conseil estiment que le capitaine Serras, à
présent gouverneur de Fleximgues, a intelligence avec le duc d'Alve,
dont vous suplient que, si Vostre Majesté entend que les angloys,
qui sont au dict lieu, se soient pourveus pour leur seurté contre le
dict Serras, que ne le vueilliez interpréter qu'à bien, et faire que les
françoys n'entreprennent de s'y oposer.</p>

<p class="dest">A la Royne.</p>

<p>Madame, de tant que, par aulcunes de voz responces
à M<sup>r</sup> de Walsingam, la Royne, sa Mestresse, avoit prins
<span class="pagenum"><a id="Page_109"> 109</a></span>
opinion que Vostre Majesté n'estoit si affectionnée au bon
propos, qui est maintenant en termes, comme elle l'eût
pensé, et luy en estant le souspeçon aulcunement confirmé
par quelques lettres, qui naguières avoient été surprinses,
nous avons esté en grande perplexité comme luy oster
ceste impression; mais elle mesmes nous en a mis en chemin,
nous racomptant par ordre tout le contenu de la lettre
du <span class="xs">XXII</span><sup>e</sup> de juillet, de laquelle vous nous deffandiez de luy
en parler, et nous faysant faire par ses conseillers tout le
discours d'icelle et des subséquentes, jusques à la responce,
ce qui nous a donné argument, en luy en épluchant bien
toutz les poinctz, de luy faire cognoistre que Vostre Majesté
avoit heu occasion de parler en la façon qu'elle avoit faict,
et qu'elle pouvoit bien comprendre (par la petite lettre
que m'aviez despuis escripte, du <span class="xs">X</span><sup>e</sup> du présent, et par celle
de M<sup>r</sup> Pinart, de mesmes dathe, lesquelles nous luy fismes
voyr bien à propos), que vous ne persévériez en nulle plus
fervente affection au monde qu'en celle de ce mariage.</p>

<p>Et me semble, Madame, que ce petit inconvénient n'est
advenu que pour bien, pour la faire déclarer davantage et
tirer plus de lumière de son intention; mesmes que, l'ayantz
supliée de n'en imputer rien à son ambassadeur, ains plustost
à Voz Majestez et au trouble que ce avoit esté en
vostre cueur de n'avoir trouvé tant de correspondance en
sa responce comme vous l'aviez espéré, elle nous a assurez
qu'elle n'avoit, ny pouvoit avoir, aulcun malcontantement
de luy, et que nul gentilhomme de ce monde pourroit
jamais mieulx mériter de ceste cause, et pour vous et
pour elle, qu'il faysoit; mais ce qu'elle vous en mandoit
par sa lettre serviroit bien fort à son propos; et néantmoins
vous prioit de croyre qu'il n'avoit escript que en
<span class="pagenum"><a id="Page_110"> 110</a></span>
très bonne sorte toutes les choses que luy aviez dictes.</p>

<p>Sur quoy, Madame, je vous suplie très humblement me
donner charge, par voz premières, de dire quelque mot à
la dicte Dame du contantement que vous avez de luy, et
cepandant prendre de bonne part si, pour ne rompre ce
propos, M<sup>r</sup> de La Mole et moy avons consenty à la dicte
Dame qu'elle remît encores à Voz Majestez le poinct de
l'entrevue; qui n'a esté sans que nous y ayons oposé toutz
les plus grandz argumentz que nous avons peu, qui ont esté
cause de nous faire gaigner les aultres deux pointz que
verrez en la lettre du Roy; en laquelle nous racomptons
les principalles choses de toute la négociation qui a esté
faicte depuis nos précédantes; et cella avec quelque peu de
longueur qui, possible, vous sera ennuyeuse, mais c'est affin
que, par la représantation des mutuelz propos qui ont esté
entre la dicte Dame et nous, et par ses démonstrations,
que nous y avons exprimées, Voz Majestez puissent mieulx
juger en quoy reste l'affaire maintenant, et y puissent
prendre une plus certayne résolution; bien qu'il reste encores
au dict S<sup>r</sup> de La Mole de vous réciter assez d'aultres
particullaritez pour en faire une histoyre: et luy veulx
bien rendre ce tesmoignage qu'il a si bien accomply et sa
légation, et vostre commandement, par deçà, et s'est en
toutes choses si bien comporté que je ne l'eusse sceu desirer
mieulx pour vostre service, ny pour la satisfaction de
ceste princesse et de toute ceste court. Et vous suplie très
humblement, Madame, de croyre qu'il n'a tenu à nous,
ny à chose quelconque, qui se soit peu faire de la part
de nous deux, qu'il ne vous rapporte maintenant l'entière
résolution de l'affère; mais il se fault contanter de ce qu'on
peut. Et aulmoins veux je bien, Madame, qu'il vous assure
<span class="pagenum"><a id="Page_111"> 111</a></span>
que, sellon les démonstrations de ceste princesse, nous
l'avons layssée, ceste foys, beaucoup mieulx disposée vers
Voz Majestez Très Chrestiennes et vers ce propos que je
ne l'y avois vue auparavant; et ceulx qui y ont bonne
affection nous crient: <em>que Monseigneur le Duc vienne</em>.</p>

<p>Dont, Madame, si Voz Majestez estiment que, pour une
si haulte entreprinse, il faille mettre au risque et à l'azard
la dicte entrevue, chose à quoy je n'oze adjouxter mon
advis, parce qu'estant le faict de Monseigneur vostre filz,
il doibt estre entièrement réservé à la détermination de
Voz Majestez, je vous suplie très humblement vous en résouldre
si bien, et si tost, que cella se puisse accomplir dans
le prochein moys d'octobre au plus tard; de tant que les
volontés ne sont perpétuelles, ny souvant de guières de
durée, par deçà. Et desjà je sçay que, de dellà la mer, l'on
sollicite instamment la ropture; dont sera très nécessayre
de tenir fort secrette la dellibération que vous y ferez.</p>

<p>La noblesse de ce royaulme est très bien affectionnée à
ce propos, les principalles dames de ceste court le favorisent,
et ceulx du conseil ont faict ung singullier debvoir de
l'advancer; dont adviserez, Madame, comme leur en faire
quelque recognoissance, et comme satisfaire principallement
au particullier de M<sup>r</sup> le comte de Lestre, vers lequel,
si M<sup>r</sup> de Montpensier se rend si difficile, du party de sa fille,
comme il me deffend par une sienne lettre de n'en parler
jamais, Vostre Majesté pourra considérer s'il seroit bon
que je mysse en avant celuy de madamoyselle de Chasteauneuf,
ou de quelque aultre, que Voz Majestez vueillent
apparanter avec semblables advantages, qu'avez desjà offertz
pour la susdicte de Montpensier. Et sur ce, etc.</p>

<p class="right">Ce <span class="xs">XXVIII</span><sup>e</sup> jour d'aoust 1572.</p>

<p><span class="pagenum"><a id="Page_112"> 112</a></span></p>

<div class="blockquote">
<p class="center"><i>Par postille à la lettre précédente.</i></p>

<p>Le dict S<sup>r</sup> de La Mole, pour l'honneur de Voz Majestez et de
Monseigneur le Duc, a esté fort favorablement reçu de ceste princesse,
et a esté bien traicté en sa court et en divers lieux de ce
royaume, et honnoré, puis après, d'un présent, qui, à la vérité, n'a
pas correspondu au reste, ny à la libéralité, dont le dict S<sup>r</sup> de La
Mole a uzé fort honnestement partout, ny à ce qu'on a veu de luy
en ceste court, qui est arrivé à dix sept chevaulx de poste; car
n'a esté que d'une cheyne de troys centz trente escuz, mais, possible,
est advenu, par ce qu'on n'estoit en lieu commode. Et ne fauldra
pour cella, Madame, que layssiez de remercyer du reste l'ambassadeur
d'Angleterre, et que Monseigneur le Duc l'en envoye
aussy remercyer. Et ne puis obmettre de vous ramantevoir tousjours
les remèdes pour le visage de Mon dict Seigneur; car c'est
chose qui m'est singullièrement recommandé de ce costé.</p></div>


<h2>CCLXXII<sup>e</sup> DÉPESCHE</h2>

<p class="center">&mdash;du <span class="xs">XXX</span><sup>e</sup> jour d'aoust 1572.&mdash;</p>

<p class="center">(<i>Envoyée exprès jusques à la court par Fogret.</i>)</p>

<p class="hanging indent">
Effet produit à Londres par la première nouvelle de la Saint-Barthèlemy.&mdash;Saisie
de la première dépêche adressée à l'ambassadeur.&mdash;Réception de
la seconde.&mdash;Irritation des Anglais.&mdash;Résolution de l'ambassadeur de
suspendre toutes les négociations.&mdash;Nouvelles d'Écosse.&mdash;Nécessité de
donner à Walsingham en France les mêmes explications que doit donner
l'ambassadeur en Angleterre.&mdash;Impossibilité où se trouve l'ambassadeur
de répondre aux questions qui lui sont faites.</p>

<p class="dest">Au Roy.</p>

<p>Sire, ainsy que M<sup>r</sup> de La Mole estoit prest à partir,
jeudy matin, pour aller retrouver Vostre Majesté, le premier
courrier que m'aviez dépesché, le dimanche, <span class="xs">XXIIII</span><sup>e</sup> de ce
moys, arriva icy sans aulcun pacquet, parce qu'en passant
à la Rye, où il estoit venu descendre, au partir de Roan,
les officiers du lieu, ayant desjà veu arriver six ou sept bateaux
des gens de la nouvelle religion de Dieppe, toutz
<span class="pagenum"><a id="Page_113"> 113</a></span>
épouvantez de la soubdaine sédition de Paris, prinrent la
dépesche qu'il m'aportoit, et l'envoyèrent incontinent à la
Royne, leur Mestresse, qui ne me l'a encores renvoyée,
parce qu'elle est bien loing d'icy. Et le dict S<sup>r</sup> de La Mole
ne layssa, pour cella, de partir, l'après dînée, avec l'entier
discours de toute la négociation qu'avions faicte jusques
allors. Et, le soyr mesmes, vint le segond courrier, qui estoit
party de Paris le mardy, <span class="xs">XXVI</span><sup>e</sup>, par lequel, Sire, il
vous a pleu me mander le regret, que Vostre Majesté avoit,
que la sédition de ceulx de la ville n'estoit encores appaisée,
et que je ne parlasse aulcunement des particullarités,
ny de l'occasion d'icelle, jusques à l'aultre procheine dépesche,
que Vostre Majesté me feroit, le jour ensuyvant<a name="FNanchor_4" id="FNanchor_4" href="#Footnote_4" class="fnanchor">[4]</a>.
En quoy j'estime, Sire, que vostre troysiesme pacquet
m'arrivera plus tost que l'on ne m'aura rendu le premier;
et, par ainsy, je parleray sellon icelluy, et non sellon
l'aultre.</p>

<p>Et néantmoins je vous veulx bien dire, Sire, que tout
ce royaulme est desjà plein de la nouvelle du faict, et que
l'on l'interprète diversement sellon la passion d'ung chacun
plus que sellon la vérité; dont je vous suplie très
humblement de vouloir faire capable l'ambassadeur d'Angleterre
des mesmes choses que me commandez d'en dire
icy, affin qu'il y ayt confirmité de ses lettres à mon parler;
car cella importe beaucoup. Et tout ainsy que je pense
bien qu'ung tel accidant muera assez la forme des choses
par dellà, je voy que l'on en est desjà icy en telle altération
<span class="pagenum"><a id="Page_114"> 114</a></span>
qu'il faudra, à mon advis, qu'on recommance une nouvelle
forme d'y procéder, de vostre costé; et ne pouvant
encores bien discerner comme elle aura à se faire, je laysseray
toutes les choses du passé en quelque suspens, jusques à
ce que, par celles qui sont freschement survenues, nous
pourrons cognoistre comment nous gouverner vers celles
d'après. Et adjouxteray seulement à ce pacquet l'extrêt
d'ung chiffre, que j'ay receu de M<sup>r</sup> Du Croc, et une lettre
que la Royne d'Escoce m'a naguières escripte, avec ung
sien mémoyre à part; et vous diray sur le tout, Sire, qu'il
me semble tousjours plus expédiant que les différendz des
Escouçoys soient remis à la détermination des Estatz du
pays, que si Vostre Majesté les prenoit en sa mein; de
peur de ne satisfaire à la Royne d'Escoce, et que ne divisiez
l'estat, lequel vous voulez conserver entier à vostre
allience.</p>

<p>Je suplie, de rechef, très humblement Vostre Majesté
de faire bien informer l'ambassadeur d'Angleterre des
choses qui ont passé à Paris, et garder que luy, ny nulz
angloys soient oppressez de la sédition, car cella interromproit
beaucoup la bonne intelligence qu'avez maintenant
avecques ce royaulme. Et sur ce, etc.</p>

<p class="right">Ce <span class="xs">XXX</span><sup>e</sup> jour d'aoust 1572.</p>

<p class="dest">A la Royne</p>

<p>Madame, sur ung cas si nouveau et si inopiné, comme
celluy qui est advenu, dimanche dernier, à Paris, l'on faict
desjà icy tant de diverses interprétations, qu'on me met
en grand peyne comme y respondre; et, ce matin, M<sup>e</sup> Wilson,
maistre des requestes de ceste princesse, m'en est
venu curieusement demander les particullarités, mais je me
<span class="pagenum"><a id="Page_115"> 115</a></span>
suis excusé de luy en rien respondre, à l'occasion que je
n'avoys encores mon pacquet; et seulement luy ay dict que
je creignois que ceulx de la nouvelle religion eussent
donné occasion à ceulx de Paris de s'eslever contre eulx.
Il n'est pas à croyre combien ceste nouvelle esmeut grandement
tout ce royaulme. Je verray comment les choses s'y
disposeront, et vous advertiray, le plus particullièrement
qu'il me sera possible, de tout ce que, jour par jour, j'en
pourray comprendre. Et sur ce, etc.</p>

<p class="right">Ce <span class="xs">XXX</span><sup>e</sup> jour d'aoust 1572.</p>

<h2>CCLXXIII<sup>e</sup> DÉPESCHE</h2>

<p class="center">&mdash;du <span class="xs">II</span><sup>e</sup> jour de septembre 1572.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Remise à l'ambassadeur de la dépêche qui a été saisie.&mdash;Premiers détails de
la Saint-Barthèlemy.&mdash;Mort de l'amiral Coligni.&mdash;Assurance que Walsingham
n'a dû courir aucun danger.&mdash;Protestation de l'ambassadeur que
l'exécution n'a point été préméditée.&mdash;Interruption de toutes les négociations
avec la France.&mdash;Projet des Anglais de renouer leur alliance avec
l'Espagne.&mdash;Demande de nouvelles instructions sur la négociation du mariage.&mdash;Exécution
du comte de Northumberland à York.&mdash;Suspension
du commerce avec la France.</p>

<p class="dest">Au Roy.</p>

<p>Sire, aussytost que les officiers de la Rye, qui avoient
prins le pacquet que Vostre Majesté m'envoyoit par Nicollas
le chevaulcheur, l'ont heu apporté en ceste court, ceulx
de ce conseil, s'estant bien courroucés à eulx de la faulte
qu'ilz avoient faicte de me l'avoir retardé, me l'ont incontinent
remandé par le S<sup>r</sup> de Quillegrey, avec plusieurs bien
honnestes excuses, et m'ont faict prier que je leur fisse
sçavoir si ce qu'ilz avoient ouy de tant de meurtres advenus
<span class="pagenum"><a id="Page_116"> 116</a></span>
à Paris, estoit chose véritable, et si M<sup>r</sup> de Walsingam
y avoit prins nul mal. A quoy pour leur satisfaire, j'ay
communicqué au dict S<sup>r</sup> de Quillegrey la première lettre
de Vostre Majesté, du <span class="xs">XXVI</span><sup>e</sup> du passé, et luy ay dict que je
n'avois rien davantage de tout le dict faict de Paris, sinon
que le chevaulcheur, qui estoit venu, assuroit que, depuis
icelle escripte, et avant qu'il montât à cheval, il avoit veu
la sédition bien allumée par la ville, et qu'il sçavoit certaynement
que monsieur l'Amiral et plusieurs aultres de la
nouvelle religion estoient mortz, mais n'avoit entendu d'où
cella estoit procédé; et, quand à M<sup>r</sup> de Walsingam, il croyoit
qu'il n'avoit nul danger, parce que ceulx de Paris estoient
assez bien instruicts qu'il failloit, en toutes choses, tousjours
respecter les ambassadeurs.</p>

<p>Je croy, Sire, qu'il a esté fort à propos que le dict
S<sup>r</sup> Quillegrey et M<sup>e</sup> Wilson, maistre des requestes de ceste
Royne, qui aussi m'est venu trouver de la part des seigneurs
de ce conseil sur ceste occasion, ayent veu la dicte
lettre, affin d'oster aux ungs et aux aultres l'impression qu'ilz
avoient que ce fût ung acte projecté de longtemps, et que vous
heussiez accordé avecques le Pape et le Roy d'Espaigne de
faire servir les nopces de Madame, vostre seur, avec le Roy
de Navarre, à une telle exécution pour y atraper, à la foys,
toutz les principaulx de la dicte religion assemblés; ce que
la dicte lettre monstre combien vostre intention a esté esloignée
de cella, et combien le cas a esté fortuit et soubdein.</p>

<p>Je voy bien, Sire, que tout ce royaulme en est merveilleusement
esmeu, et qu'on met en suspens le propos
de Monseigneur le Duc, celluy du commerce, les entreprinses
de Flandres et toutes aultres choses, jusques à ce
<span class="pagenum"><a id="Page_117"> 117</a></span>
que l'on ayt l'entier esclarcissement comme la chose a
passé, et à quoy se résouldra meintenant Vostre Majesté
de l'entretènement de l'édict de paciffication. Et cependant,
Sire, il semble que ceulx cy veulent, en tout évènement,
reprendre quelque nouvelle praticque avec Anthonio
de Guaras, sur les lettres qu'il a apportées du Roy d'Espaigne
et du duc de Medina Celi à ceste princesse, quand
elle estoit à Quilingourt; desquelles la substance n'estoit
que de la venue du dict duc aux Pays Bas; mais ilz veulent
maintenant, sur l'occasion des choses de Paris, les fère
servir à ung plus grand effect, s'ilz peulvent, et préparent
aussy d'envoyer, du premier jour, quelqung en Allemaigne
devers les princes protestans. Dont je retourne suplier
très humblement Vostre Majesté, comme je l'ay desjà supliée
par mes précédantes lettres, qu'il luy plaise me mander
la façon comme j'auray à parler de cecy à ceste princesse,
affin de la rendre capable de la vérité des choses;
et que faciez, Sire, que M<sup>r</sup> de Valsingam en soit aussy
informé, affin qu'il le luy représente de mesmes par ses dépesches.</p>

<p>J'ay touché quelque mot au dict S<sup>r</sup> de Quillegrey de ce
que me mandiez en chiffre; à quoy il m'a respondu qu'il
n'a pas quinze jours que la Royne, sa Mestresse, et les
siens se fussent bien fort resjouys d'une telle déclaration,
mais qu'à ceste heure il croyoit qu'ilz prendroient nouveaulx
advis, et, possible, bien esloignés de ceulx qu'ilz
avoient eus auparavant. Je l'ay fort assuré qu'aussytost que
j'auroys de voz nouvelles, lesquelles ne pouvoient guières
plus tarder, je les iroys apporter à la dicte Dame; et ainsy
il l'est allé trouver. Je seray bien ayse, Sire, qu'incontinent
après l'arrivée de M<sup>r</sup> de La Mole, il vous playse me
<span class="pagenum"><a id="Page_118"> 118</a></span>
mander à quoy Voz majestez vouldront résouldre du propos
de Monseigneur le Duc, affin que j'en reprenne les erres,
le mieulx qu'il me sera possible.</p>

<p>Vendredy, <span class="xs">XXII</span><sup>e</sup> du passé, le comte de Northombelland
a esté exécuté publicquement en la ville d'Yorc, non sans
regret de plusieurs, mais sans tumulte de pas ung, parce
qu'on révère bien fort par deçà la justice et l'authorité de
leur Royne. Vray est qu'on n'a layssé de donner ung grand
blasme aux Escouçoys sur l'indignité de cest acte, de ce
que, contre l'ancienne observance d'entre ces ceulx royaulmes,
ilz ont vendu la vie de ce seigneur, lequel estoit allé
à refuge à eulx. Sur ce, etc.</p>

<p class="right">Ce <span class="xs">II</span><sup>e</sup> jour de septembre 1572.</p>

<p class="blockquote">
Depuis ce dessus, J'ay receu une lettre de M<sup>e</sup> Smith, à présent
seul secrettaire d'estat d'Angleterre, touchant aulcunes choses d'Escoce,
et le mémoyre qu'il m'a envoyé des dictes choses, en escouçoys.
Il faict aussi quelque jugement de celles qui s'entendent de Paris,
dont vous envoye l'original de sa lettre et le traduict du dict
mémoyre. Ceste princesse est en quelque opinion d'envoyer bientost
le S<sup>r</sup> de Quillegreu en France. S'il y va, je creins qu'il passera en Allemaigne.</p>

<p class="dest">A la Royne</p>

<p>Madame, parce que ceulx cy délayssent presque toutes
aultres choses en suspens, pour entendre à celles qu'on
leur a rapportées de Paris, et sçavoir d'où est procédé
l'occasion d'icelles, et quelles conséquences elles produiront,
j'ay estimé qu'il n'estoit encores bien à propos d'aller
trouver là dessus la Royne d'Angleterre, et qu'il estoit
trop meilleur que j'attandisse vostre procheyne dépesche,
affin de luy pouvoir mieulx apporter la certitude
du tout, et avoir, premier que de luy en rien discourir, la
<span class="pagenum"><a id="Page_119"> 119</a></span>
forme comme il plerra à Voz Majestez que je en parle. Et
cependant je satisfay, le mieulx que je puys, par la lettre
du Roy, du <span class="xs">XXVI</span><sup>e</sup> du passé, à toutz ceulx qui m'en viennent
rechercher; et leur fay cognoistre que c'est ung cas fortuit
qui oncques n'avoit esté projecté, et que le Pape, ny le
Roy d'Espaigne, n'y sont, comme ilz l'estiment, en rien
meslés; et qu'il y a grand apparance que ceulx de la nouvelle
religion, après la blessure de monsieur l'Amiral,
ayent eulx mesmes provoqué ceste entreprinse contre eulx.</p>

<p>Il y a plusieurs navyres dans ceste rivière, chargés de
draps et aultres marchandises, pour France, qui debvoient
faire voyle, à ce commancement de septembre; mais tout
est arresté jusques à ce qu'on ayt plus grand esclarcissement
de l'affaire, duquel je desire infinyement que l'ambassadeur
d'Angleterre demeure bien édiffié, et que bonne
édiffication en demeure pareillement vers toute la Chrestienté
pour Voz Majestez Très Chrestiennes, et pour toutz
les vostres, contre ceulx qui vouldront entreprendre d'en
rien calompnier. Et sur ce, etc.</p>

<p class="right">Ce <span class="xs">II</span><sup>e</sup> jour de septembre 1572.</p>

<p class="blockquote">
Je ne puis faire, Madame, touchant le propos de Monseigneur le
Duc, que je ne vous ramantoyve tousjours de faire accélérer les remèdes
du visage, et de faire advancer, avec l'art, ce que la nature
s'esforce de rabiller peu à peu d'elle mesmes, vous supliant très
humblement d'essayer l'expérience du personnage que je vous ay
envoyé; car la démonstration, qu'il m'en a faicte, est chose si
aysée et si seure, que nul ne le pourra contredire, et j'en suis, de
plus en plus, très instamment sollicité de ce costé.</p>

<p><span class="pagenum"><a id="Page_120"> 120</a></span></p>

<h2>CCLXXIV<sup>e</sup> DÉPESCHE</h2>

<p class="center">&mdash;du <span class="xs">XIIII</span><sup>e</sup> jour de septembre 1572.&mdash;</p>

<p class="center">(<i>Envoyée exprès jusques à la court par Nycolas.</i>)</p>

<p class="hanging indent">
Irritation des Anglais; insultes et provocations faites à l'ambassadeur.&mdash;Précautions
prises en Angleterre.&mdash;Demande d'audience.&mdash;Retard de la
reine à l'accorder.&mdash;Audience. Froide réception faite par la reine.&mdash;Déclaration
de l'ambassadeur de la nécessité où s'est trouvé le roi d'ordonner
l'exécution de Coligni et des protestans, pour prévenir l'exécution
qu'ils voulaient faire eux mêmes contre lui, la reine-mère, les ducs d'Anjou
et d'Alençon.&mdash;Curiosité d'Élisabeth pour connaître les détails de l'évènement;
regret qu'elle éprouve, non de la mort de l'amiral et des protestans,
mais de ce qu'ils ont été punis sans l'intervention de justice; son desir que
le roi se justifie complètement aux yeux de toute l'Europe.&mdash;Protestation
de l'ambassadeur que l'exécution n'a pas été préméditée.&mdash;Crainte de la
reine que l'alliance d'Angleterre ne soit désormais abandonnée par le roi.&mdash;Assurance
donnée par l'ambassadeur que le roi persiste dans le traité
d'alliance et dans la proposition du mariage du duc d'Alençon; demande
que Leicester soit autorisé à passer en France.&mdash;Refus d'Élisabeth d'envoyer
en France Leicester ou Burleigh, de peur qu'ils ne soient eux mêmes
mis à mort.&mdash;Même communication faite par l'ambassadeur au conseil d'Angleterre.&mdash;Horreur
inspirée par l'exécution de la Saint-Barthèlemy.&mdash;Nouvelle
justification de la nécessité où s'est trouvé le roi d'agir ainsi qu'il
a fait.&mdash;Explications demandées par le conseil sur la réception que peuvent
espérer les marchands anglais à Bordeaux, et sur les projets de Strozzy en
Flandre.&mdash;Vives assurances d'amitié données par l'ambassadeur.&mdash;État
de la négociation concernant l'Écosse.&mdash;Efforts de l'ambassadeur pour
empêcher une rupture avec l'Angleterre.&mdash;Remontrances par lui faites du
danger que courrait l'Angleterre si l'on forçait le roi à révoquer l'édit de
pacification pour s'unir aux projets du pape et du roi d'Espagne.&mdash;Nécessité
de maintenir cet édit en France, et d'en donner l'assurance à Walsingham.&mdash;Imminence
du danger où se trouve Marie Stuart par suite de l'exécution
faite en France.</p>

<p class="dest">Au Roy.</p>

<p>Sire, le temps a esté si contraire au S<sup>r</sup> de L'Espinasse et
au secrettère de M<sup>r</sup> de Walsingam, venantz dernièrement
ensemble par deçà, qu'ilz ont esté contrainctz de séjourner
troys jours à Bouloigne, sans avoyr passage, et encores,
<span class="pagenum"><a id="Page_121"> 121</a></span>
quand ilz ont entreprins de passer le quatriesme, ilz
ont cuydé périr dedans le port; dont n'a esté possible
qu'ilz soient arrivez jusques au troysiesme de ce moys en
ceste ville; où il n'est pas à croyre, Sire, combien la
nouvelle confuse, qui avoit couru devant eulx, dès le <span class="xs">XXVII</span><sup>e</sup>
du passé, des choses advenues à Paris, avoit desjà immué
le cueur des habitans; lesquelz ayant monstré auparavant
d'avoir une fort grande affection à la France, ilz l'ont
soubdein convertye en une extrême indignation, et une
merveilleuse hayne contre les Françoys, reprochans, tout
hault, la foy rompue, avec grande exécration de l'excès et
avec tant de sortes d'otrages, meslés de parolles de deffy,
par ceulx qui portent les armes, contre quiconques vouldroit
dire le contrayre, qu'il n'a esté possible que je l'aye
peu suporter, mesmes que, quand la nouvelle a esté plus
esclarcye, ilz ne se sont de rien modérez, ains sont entrés
davantage en fureur avec exagération du faict, et avec
opinion que ce ayt esté le Pape et le Roy d'Espaigne qui
ont rallumé ce feu en vostre royaulme, pour ne laysser
trop embraser celluy de Flandres; et qu'il y ayt encores
quelque maulvais marché, entre vous troys, contre l'Angleterre.</p>

<p>Dont j'entendz, Sire, que, de ceste court, premier que
je y aye peu arriver, a esté dépesché ung gentilhomme de
bonne qualité devers le duc d'Alve, par l'entremise de
Guaras; et expédié en Allemaigne aulcuns gentilshommes
allemans, qui se sont trouvés icy; et envoyé le S<sup>r</sup> de Quillegreu
devers les Escouçoys pour prendre nouveaulx expédiantz
par dellà; et mandé au comte de Cherosbery de
reserrer, plus que jamais, la Royne d'Escoce; et faict
dilligemment observer comme je parlerois de ce faict qui
<span class="pagenum"><a id="Page_122"> 122</a></span>
estoit advenu; et enfin a esté mis tout l'ordre qu'on a peu,
tant par mer que par terre, que nul inconvénient puisse
advenir en ce royaulme, où il ne soit desjà pourveu.</p>

<p>Sur quoy je n'ay layssé pour cella, incontinent que le
S<sup>r</sup> de L'Espinasse a esté arrivé, de m'achemyner vers ceste
princesse à Oestoc; laquelle ne m'a pas si tost admis à parler
à elle, ains m'a faict temporiser, troys jours, au lieu
d'Oxfort, pour donner loysir à ceulx de son conseil de
s'assembler ce pendant, comme ilz ont faict plusieurs foys,
sur la dépesche de M<sup>r</sup> de Walsingam. Et enfin elle m'a
mandé venir; qui l'ay trouvée, accompaignée de pluseurs
seigneurs de son conseil, et des principalles dames de sa
court, toutz en grand silence, dedans sa chambre privée.</p>

<p>Et elle s'est advancée, dix ou douze pas, pour me recepvoir,
avec une triste et sévère, mais toutjours fort
humayne façon; et m'ayant mené à une fenestre, à part,
après s'estre ung peu excusée du dellay de mon audience,
elle m'a demandé s'il estoit possible qu'elle peût ouyr de
si estranges nouvelles, comme on les publioit, d'ung
prince qu'elle aymoit et honnoroit; et auquel elle avoit mis
plus de fiance qu'en tout le reste du monde.</p>

<p>Je luy ay respondu, Sire, qu'à la vérité je me venois
condouloir infinyement avec elle, de la part de Vostre Majesté,
d'ung extrême et bien lamentable accidant, où
vous aviez esté contrainct de passer, au plus grand regret
que de chose qui vous fût advenue despuis que vous estiez
né au monde. Et luy ay racompté, par ordre, tout le fait,
sellon l'instruction que j'en avoys; adjouxtant aulcuns advertissementz
que j'ay estimé bien nécessayres pour luy
fère toucher que, par l'apréhension de deux extrêmes dangers,
qui estoient si soubdeins qu'il ne vous avoit resté une
<span class="pagenum"><a id="Page_123"> 123</a></span>
heure entière de bon loysir pour les remédier, et dont l'ung
estoit de vostre propre vye, et de celle de la Royne, vostre
mère, et de Messeigneurs voz frères, et l'aultre d'un inévitable
recommancement de troubles, pires que les passez,
vous aviez esté contreinct, à vostre plus que mortel déplaysir,
non seulement de n'empêcher, mais de laysser exécuter,
en la vye de monsieur l'Amyral et des siens, ce qu'ilz
préparoient en la vostre, et courre sur eulx la sédition qui
leur estoit desjà dressée; après toutesfoys n'avoyr obmis
ung seul office de bon roy envers le debvoir de la justice,
nul de bon prince envers son subject, nul de cordial seigneur
et maistre envers son bien aymé serviteur, que vous
ne les heussiez toutz randus à monsieur l'Amiral en sa
blesseure, comme s'il heût esté vostre propre frère; et
aviez encores auparavant faict vers luy, et vers ceulx de la
nouvelle religion, mille sortes de faveurs et de bon entretènement,
de sorte que vous vous condoliés davantage,
avec elle, de la perverse intention et horrible ingratitude
qu'ilz avoient uzée vers vous; de quoy aulcuns d'eux, premier
que de mourir, avoient confessé qu'ilz estoient justement
punis, pour avoir conjuré contre leur prince naturel;
finablement que vous vous condoliez d'avoir esté contreinct
de vous laysser couper un bras, pour saulver le reste du
corps; et que vous vous assuriez, Sire, qu'elle auroit
douleur de cestuy vostre accidant, et ayderoit, en tout ce
qu'elle pourroit, de vous en relever et de modérer vostre
regrect.</p>

<p>La dicte Dame, voyant que je luy parlois en aultre façon
que possible elle n'espéroit, après m'avoir curieusement
interrogé d'aulcunes particullarités, m'a respondu
qu'elle vouldroit, de bon cueur, que les crimes qu'on imposoit
<span class="pagenum"><a id="Page_124"> 124</a></span>
de nouveau à monsieur l'Amiral et aux siens fussent
plus grandz que ceulx, dont ilz avoient esté nothés auparavant,
et que leurs conspirations présentes surpassassent
beaucoup celles du passé, et fussent plus énormes que
l'escript qu'elle avoit veu de M<sup>r</sup> de Walsingam, ny ce que
je luy en disois, qui l'exprimois davantage, ne les dépeignoient,
affin que leurs propres démérites les rendissent
coupables de la cruelle mort qu'ilz avoient souferte; ou
bien qu'ilz fussent toutz tombez ez mains de Monsieur,
frère de Vostre Majesté, pendant qu'il les poursuyvoit,
sans que la victoyre en heût esté ailleurs réservée; car
leur perte, ny de plusieurs foys aultant de leurs semblables,
ne la mouvoit de rien, n'ayant guyères jamais aprouvé
leurs entreprinses, sinon ung peu en ce qu'ilz monstroient
de deffendre vostre édict de la paix, et qu'encores, en
cella, eût elle plus approuvé qu'ilz se fussent absentés,
que d'avoir opposé leurs armes contre les vostres, et contre
ceulx qui les portoient pour vous. Mais, ce qui luy pressoit
le cueur estoit la creinte qu'elle avoit de vostre réputation;
car vous ayant choysy pour celluy, d'entre toutz les princes
chrestiens, puisqu'elle n'a point de mary, qu'elle vouloit
aymer et révérer comme si elle fût vostre épouse, elle estoit
infinyement jalouse de vostre honneur, et pouviez
croire qu'elle avoit debbatu vostre justiffication et innocence,
en cest endroict, plus qu'elle n'eût faict la sienne
propre; et avoit assuré, sur sa vye, que, de vostre naturel,
ny d'aulcune intention qui fût procédée de vostre cueur,
toutz ces meurtres n'estoient point advenus; et que c'estoit
quelque accidant estrange, duquel le temps esclarciroit
les occasions. Mais quand, depuis, on luy avoit rapporté
plusieurs particullaritez, qui avoient lors succédé en
<span class="pagenum"><a id="Page_125"> 125</a></span>
vostre présence, et que mesmes vous aviez faict aprouver
le tout par vostre parlement, comme s'il n'y heût des loix
en France contre ceulx qui conspireroient contre Voz Majestez
Très Chrestiennes et contre les princes de vostre
couronne, sinon en aprovant une sédition, elle ne sçavoit
plus que dire, sinon creindre que beaucoup de grandz inconvénientz
ne vous en adviennent, et prier Dieu, de bon
cueur, pour vous, qu'il les vueille destourner; au reste vous
offroit, de bon cueur, tout ce qui est en son moyen et puissance,
pour l'effect, que je luy demandois, de vous ayder
à vous relever de cest accidant, me priant de l'advertir en
quoy ce pourroit estre; car juroit de n'y rien espairgner,
et que mesmes elle avoit le cueur assés fort pour supporter
de perdre ung doigt, et de ne refuzer qu'on le luy
coupât à vostre occasion, pourveu qu'elle peût remédier
que vostre foy et promesse ne fussent de rien intérésez en
cest endroict.</p>

<p>Je l'ay infinyement remercyé de l'abondance de sa bonne
volonté vers vous, et de ce que ses vertueux propos m'assuroient
qu'elle n'aprouvoit aulcunement la male intention
de ceulx cy, ny réprouvoit le chastiement qu'ilz en avoient
receu, sinon seulement qu'elle heût bien voulu que ce heût
esté par l'ordre de la justice; ce que je luy pouvois assurer
que Vostre Majesté heût aussy infinyement desiré, mais
je la supliois de considérer que c'estoit tenir le loup par les
oreilles; et qu'à deux dangers qui estoient si pressantz,
que l'irésolution d'une heure estoit la ruyne de vostre vye
et des vostres, et l'entière désolation de vostre royaulme,
les plus présens remèdes avoient esté trouvez les meilleurs.
Et, quand à ce que vous pourriez desirer d'elle en ceste
endroict, c'estoit qu'elle voulût ainsy juger de vous comme
<span class="pagenum"><a id="Page_126"> 126</a></span>
d'ung prince qui, jusques à l'extrémité de la vye, aviez
tenu toutes vos promesses, sans manquer d'une seule à
monsieur l'Amiral et aux siens; qu'elle voulût réputer le
faict pour le plus fortuit et le moins prémédité que nul
aultre, qui fût jamais advenu; qu'elle ne voulût penser
qu'il y heût rien meslé de la religion, ny de la ropture de
l'édict, car dellibériez de le fère droictement observer;
qu'elle voulût demeurer très fermement persuadée que
c'estoit leur propre conjuration, qui seule avoit provoqué
la sédition contre eulx, et finallement qu'elle ne permît que,
pour ce qui estoit advenu, il fût rien changé ny diminué
en vostre mutuelle amytié, sellon que, de vostre part,
vous dellibériez d'y persévèrer plus constemment que jamais.</p>

<p>Elle soubdain m'a réplicqué qu'elle creignoit bien fort
que ceux, qui vous avoient faict habandonner voz naturelz
subjectz, vous feroient bien délaysser une telle bonne amye,
estrangère comme elle vous estoit, et que la promesse et
sèrement que luy aviez faict de vostre amityé ne fussent
assez suffizans rempart contre leurs persuasions; toutesfoys
qu'elle me promectoit d'accomplir vers Vostre Majesté
tout ce dont je l'avoys requise, et vous prioit que, pour l'amour
d'elle, vous voulussiez aussi fère deux choses qui
serviroient à vostre justiffication: l'une, d'esclaircir de
mesmes les aultres princes et potentatz de la Chrestienté,
de l'occasion que vous aviez heue contre ceulx cy, affin
qu'ilz demeurent bien édiffiez que ce n'a esté nullement de
vostre costé que la foy et promesse ont commancé de se
rompre; la segonde, que vous mainteniez à ceulx de la
nouvelle religion, qui n'ont esté de la conspiration, vostre
édict; et que les rassuriez de l'espouvantement qu'ilz ont,
<span class="pagenum"><a id="Page_127"> 127</a></span>
pour cest accidant de Paris; et qu'elle trouvoit bon que
je tinse à ceulx de son conseil les semblables propos que
j'avoys faict à elle, parce qu'on parloit fort estrangement
de ce qui estoit advenu; et que ses subjectz estimoient de
ne pouvoir plus trouver de seurté ny en vous, ny en vostre
royaulme: et qu'il y en avoit qui ozoient dire que les
mariages, qu'on avoit mis en avant, avoient esté projectez
pour dresser une semblable partie en Angleterre.</p>

<p>Je luy ay respondu que la considération de l'amityé et
de la confédération, d'entre Voz Majestez, estoit chose de
telle importance qu'il n'y avoit celluy qui vous ozât jamais
conseiller de vous en départir. Et, quand aux choses qu'elle
vous requéroit, j'estimois que vous les accompliriez entièrement,
sellon que je pouvois cognoistre que vostre intention
n'en estoit esloignée, et que vous inclineriez tousjours
fort volontiers à ses honnestes conseilz qu'elle vous
donneroit; et qu'au reste je sçavois qu'il n'y avoit rien
qui ne fût très sincère au pourchas de son mariage, ayant
receu de voz lettres, du jour auparavant la blessure de
monsieur l'Amiral, par lesquelles Vostre Majesté et la
Royne, vostre mère, et Monseigneur le Duc, m'en fesiez
la plus honnorable et expresse mencion du monde; desirans
qu'à cest effect monsieur le comte de Lestre voulût accomplir
le voyage qu'il avoit desiré fère par dellà, et que je
la supliois de voyr, par la lettre de Monseigneur le Duc,
en quelle bonne affection il persévéroit vers elle.</p>

<p>La dicte Dame a leu fort volontiers la dicte lettre, et en
a receu contantement; puis, m'a dict qu'elle avoit proposé
d'envoyer visiter la Royne Très Chrestienne, en ses premières
couches, par la plus honnorable ambassade qui fût,
de longtemps, passée en France, aulmoins la plus grande
<span class="pagenum"><a id="Page_128"> 128</a></span>
que la couronne d'Angleterre l'eût peu fère; mais qu'elle
n'avoit garde meintenant d'y envoyer le comte de Lestre,
ny son grand trézorier, car sçavoit combien leur mort estoit
desirée; et, encores qu'elle se confiât entièrement de Vostre
Majesté, si ne vouloit elle estre veue si imprudente que
de l'entreprendre meintenant, et que, sellon qu'elle verroit
procéder les choses, elle se conduiroit.</p>

<p>Au partir d'elle, je suis allé fère les mesmes discours
aulx seigneurs de son conseil, et leur ay encores plus
exprimé les extrémités qui vous avoient contreint de laysser
exécuter ceste violence.</p>

<p>Dont ilz m'ont respondu qu'ilz estoient bien ayses que
les dictes extrémités leur fussent encores représantées plus
urgentes, par mon dire, qu'ilz ne les avoient trouvez par
l'escript de M<sup>r</sup> de Walsingam, et que, sans doubte, le
plus énorme faict qui, depuis Jésus Christ, fût advenu au
monde, avoit esté freschement exécuté par les Françoys;
lequel les Italiens, ny les Espagnolz, encor que bien passionnés,
n'avoient garde de le louer en leur cueur; et seroient
les ennemis plus promptz à le condempner que
les amys à le réprouver, pour estre ung acte trop plein
de sang, la pluspart innocent, et trop suspect de fraulde,
qui avoit violé la seureté d'ung grand roy, et troublé la
sérénité des nopces royalles de sa seur, insuportable d'estre
ouy des oreilles des princes, et abominable à toutes sortes
de subjectz, faict contre tout droict divin et humein, et
sans ordre ny exemple d'aulcun aultre acte qui ayt esté
jamais entreprins en la présence de nul prince, et qui mesmes
avoit plustost mis, que osté de danger Vostre Majesté
et toutz les vostres, et qu'enfin la foy avoit esté manifestement
violée; mais par qui? ilz estoient bien ayses que je
<span class="pagenum"><a id="Page_129"> 129</a></span>
monstrois que ce avoit esté par les subjectz, et desiroient
que toute la Chrestienté en demeurât ainsy persuadée,
comme, de leur part, ilz ne vouloient que bien juger des
actions de Vostre Majesté; seulement voudroient qu'elles
heussent esté sans sédition, et sans oultrepasser les ordres
de la justice que les princes ont accoustumé d'uzer en la
punition des subjectz.</p>

<p>Je leur ay respondu que, s'ilz vouloient mettre en considération
les choses qui avoient passé depuis douze ans en
France, et celles qui se offroient meintenant, si urgentes
qu'on n'avoit heu une heure de loysir pour les pouvoir
dellibérer, ilz jugeroient bien que l'extrémité du mal avoit
requiz extrême remède; mesmes que, tout ce qui se peult
ymaginer de salutayre pour la conservation du prince et de
l'estat, s'il n'est du tout aprouvé, aulmoins est il excusable:
et qu'en ce faict, Vostre Majesté, ny la Royne, vostre
mère, ny Messeigneurs voz frères, n'aviez rien changé
de vostre très clément et accoustumé naturel, facille à pardonner.
Ains aviez les premiers soufert une extrême viollence
en voz propres âmes, de sorte que leur Mestresse
et eulx debvoient avoir plus de compassion que de hayne
de ce qui estoit advenu; et debvoient demeurer fermes,
de leur costé, comme vous seriez immuable, du vostre,
en la plus estroicte amityé et confédération qu'avez naguyères
conclue avec elle et son royaulme.</p>

<p>Ilz m'ont réplicqué qu'il n'estoit rien succédé de nouveau
du costé de la Royne, leur Mestresse, pour fère
creindre la ropture, et qu'il ne fault doubter d'elle, si elle
trouvoit correspondance; dont communiqueroient avec elle,
et puys me feroient avoyr sa responce, me priant cependant
de vous vouloir suplier, Sire, qu'il vous plaise les esclarcyr
<span class="pagenum"><a id="Page_130"> 130</a></span>
de deux choses: l'une, de la seureté que leurz
marchandz pourront trouver à Bordeaulx, où ilz sont prestz
d'aller pour les vins, car ilz se creignent fort de n'y estre
bien receus ny bien trectez; et l'aultre, de ce qu'ilz ont à
penser de l'armée du S<sup>r</sup> Strossy.</p>

<p>Je leur ay respondu, quand au premier, que Vostre Majesté
me commandoit d'assurer la Royne, leur Mestresse,
de vostre persévérance vers son amityé, et vers la paix de
son royaulme; et pour le segond, je l'avoys assurée, de
vostre part, que l'armée du S<sup>r</sup> Strossy n'yroit en lieu qui
peût tourner à son préjudice; ains seroit preste de la servir,
si elle en avoit besoing.</p>

<p>Ilz m'ont réplicqué que ce nouveau accidant, qui estoit
survenu, requéroit nouvelle provision et confirmation de
ces deux choses, et qu'avec icelles ilz vous prioient d'avoir
leur ambassadeur pour recommandé.</p>

<p>Et, le jour après, ilz m'ont mandé qu'ilz avoient conféré
avec leur Mestresse, et qu'elle m'envoyeroit la responce,
conforme à ce que j'avoys desiré.</p>

<p>J'ay obtenu d'eux qu'il se fera, de la part de la dicte
Dame, au S<sup>r</sup> de Quillegrey, lequel a succédé au S<sup>r</sup> Drury,
en Escoce, une dépesche conforme à ce que desirez, d'incister
que la ville de Lillebourg soit layssée en liberté; que
l'interprétation «de rentrer chacun en sa mayson» s'entende
chacun en ses biens, tant eclésiasticques que temporelz;
et que l'abstinence soit prorogée pour aultres deux
moys, si la paix ne peult succéder. Et ainsy j'ay layssé le
S<sup>r</sup> de L'Espinasse devers eulx pour s'acheminer, avec vostre
dépesche et la leur, par dellà.</p>

<p>Despuis, estant de retour en ce lieu, j'ay receu celle
de Vostre Majesté, du premier, segond et troisiesme
<span class="pagenum"><a id="Page_131"> 131</a></span>
de ce moys; sur laquelle j'yray retrouver la dicte Dame
le plus tost qu'il me sera possible; et sur ce, etc.</p>

<p class="right">Ce <span class="xs">XIV</span><sup>e</sup> jour de septembre 1572.</p>

<p class="blockquote">
Pendant que j'achevoys ceste dépesche, le courrier de la Royne
d'Angleterre a passé en ceste ville; par lequel j'entends qu'elle
mande à son ambassadeur de vous fère sa response. Je ne sçay si
l'arrivée de milord Quiper, et du comte de Bedfort, à la court, depuis
mon audience, y aura faict changer quelque chose. Tout présentement,
je viens de recepvoir vostre pacquet du <span class="xs">VIII</span><sup>e</sup> du présent.</p>

<p class="dest">A la Royne</p>

<p>Madame, jamais nul accidant ne se fit tant sentir, en nul
pays, estrange, comme celluy qui est advenu à Paris, se
ressent par deçà, et a esté bien besoing que je me soye
comporté en quelque façon qui n'ayt point offancé ceulx
cy, car j'ay esté le plus observé du monde; et encores n'aparoit
il que violence et ung grand débordement de parolles
et reproches, par ceste ville, contre toute la France;
et cuydoit l'on que ceste princesse ne me deût aulcunement
admettre en sa présence. Néantmoins elle m'a receu assez
humaynement, et, après m'avoir ouy, m'a encores plus
gracieusement licencié; et ceulx de son conseil aussy, après
ung peu d'aigreur, se sont radoulcis, et sont venus à la
modération que Vostre Majesté verra par la lettre du Roy,
leur ayant franchement dict qu'il importoit beaucoup de
quelle façon, elle et eulx, prendroient cest affaire, et de
quelle responce ilz vous y satisferoient; car, s'ilz monstroient
de n'en rester point offancés, et de ne vouloir, pour
cella, changer rien des bons termes, auxquelz ilz estoient
avecques Voz Majestez et vostre royaulme, que vous persévèreriez
très constemment de mesmes vers eulx; mais,
<span class="pagenum"><a id="Page_132"> 132</a></span>
s'ilz en uzoient aultrement, ilz vous contreindroient de vous
getter entièrement du costé de ceulx à qui, pour aulcuns
leurs respectz, ce qui avoit esté faict ne pouvoit déplaire;
qui, possible, vous induiroient de mener encores les choses
à de pires conséquences que les passées.</p>

<p>Sur quoy me semble, Madame, que les ay mis à penser,
et que si, d'avanture, ils voyent que les affères en
France n'aillent à telle extrémité contre ceulx de la religion,
qu'ilz ne puissent bien demeurer en vostre intelligence,
qu'ilz ne s'en départiront point pour encores; bien
qu'il ne fault doubter qu'ilz n'ayent conceu une très grande
deffiance de nous, et que pourtant il ne nous faille estre ung
peu deffians d'eux. Dont sera bon que faciez prendre garde
en Allemaigne qu'est ce qu'ilz y négocieront, et, en Flandres,
en quelles nouvelles praticques ilz rentreront avec le
duc d'Alve; et qu'est ce qu'ilz traicteront, en vostre
royaulme, avec voz subjectz qui sont de leur religion; et
advertir les gouverneurs des places de dessus la mer, de
deçà, qu'ilz se tiennent sur leurs gardes; et, en Escoce, à
ceulx du bon party, d'estre bien advisés sur les menées que
le S<sup>r</sup> de Quillegreu y fera, mesmement touchant le chasteau
de Lislebourg; et j'auray l'&oelig;il s'ilz hasteront rien icy
des préparatifz qu'ilz ont ordonné pour mer et pour terre,
affin de vous en advertyr incontinent.</p>

<p>Il semble néantmoins que si Vostre Majesté dispose bien
le S<sup>r</sup> de Walsingam, et le rende capable de la justiffication
des choses qui sont advenues; et luy faciez voyr
qu'il n'y a heu rien de meslé de la religion, et que mesmes
les Angloys n'ont à espérer moins de seureté et de
bon traictement en France, qu'ilz faysoient auparavant,
qu'il sera possible que le propos de mariage se repreigne; et
<span class="pagenum"><a id="Page_133"> 133</a></span>
aulmoins que la confédération se continue; et qu'on n'yra
pas rechercher le Roy d'Espaigne, et encores procèdera
l'on, par advanture, plus modéréement vers la Royne
d'Escoce, laquelle je vous puis assurer, Madame, qu'elle
est en très grand danger. Il sera bon de satisfaire, le plus
promptement qu'on pourra, à ceulx de ce conseil, sur les
deux poinctz qu'ilz demandent, de la seureté de leurz marchandz
à Bourdeaulx, et du faict de l'armée du S<sup>r</sup> Strossy.
Et sur ce, etc. <span class="i2">Ce <span class="xs">XIV</span><sup>e</sup> jour de septembre 1572.</span></p>

<p class="blockquote">
Depuis avoyr layssé la Royne d'Angleterre, elle a assemblé toutz
ceulx de son conseil, qui, possible, luy auront faict changer quelque
chose du bon propos où je l'ay layssée; mais je la reverray bientost
sur les deux dernières dépesches, que j'ay reçues de Vostre
Majesté. Je vous suplie très humblement de parler ung mot de bonne
affection à M<sup>r</sup> de Walsingam pour la Royne d'Escoce, car je vous
puis assurer, Madame, qu'elle est en grand danger; mais que ce
soit sans augmenter le souspeçon qu'on a par deçà.</p>

<h2>CCLXXV<sup>e</sup> DÉPESCHE</h2>

<p class="center">&mdash;du <span class="xs">XVIII</span><sup>e</sup> jour de septembre 1572.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Nouvelles de France.&mdash;Efforts du roi pour arrêter les exécutions.&mdash;Preuves
nouvelles de la conspiration qui avait été formée.&mdash;Assurance que le roi
veut maintenir l'édit de pacification.&mdash;Le comte de Montgommery réfugié
à Jersey.&mdash;Armemens en Angleterre.&mdash;Mort du comte de Mar.&mdash;Insultes
continuelles faites à l'ambassadeur.&mdash;Difficultés que présente la négociation
du mariage.</p>

<p class="dest">Au Roy.</p>

<p>Sire, je vays présentement retrouver la Royne d'Angleterre
pour luy faire part du contenu ez deux dernières
dépesches de Vostre Majesté, du premier et septiesme de
<span class="pagenum"><a id="Page_134"> 134</a></span>
ce moys, et croy bien qu'il me faudra temporiser quelques
jours l'audience, parce que la dicte Dame part aujourdhuy,
du lieu où je la layssay dernièrement, et s'achemine, ainsy
qu'on dict, à Redin, où à peyne arrivera elle devant samedy
au soyr, et je pourray parler à elle dimanche.</p>

<p>Je luy continueray le propos de la conjuration, naguières
dressée contre Vostre Majesté et contre la Royne, vostre
mère, et contre Messeigneurs voz frères, et que vous rendez
infinyes grâces à Dieu de vous avoir toutz préservés de
l'instant péril où avez esté de voz vyes, regrettant néantmoins,
de tout vostre cueur, que la sédition, qui a esté
suscitée à cause de cella, tant à Paris que ez aultres endroictz
de vostre royaulme, où la nouvelle en est allée, ayt
passé plus avant que contre les seuls conspirateurs; et
toutesfoys que vous aviez mis bon ordre de la faire bientost
cesser; et avez envoyé les gouverneurs, chacun en sa
province, pour y rasseurer ceulx de la nouvelle religion,
et les mettre en la plus grande saulvegarde que faire se
pourra, sellon la continuation de l'édict; lequel vous dellibériez
faire exactement entretenir, avec pareilh bon traictement
à toutz ceulx de la dicte religion, qui n'auront esté
de la conjuration, comme à voz aultres subjectz, en ce,
toutesfoys, qu'ilz demeureront paysibles, et ne se pourront
pour encores assembler; et que la dicte conjuration, oultre
la première avération, qui en a esté faicte devant la sédition
de Paris, se va, de jour en jour, descouvrant si à cler,
et mesmes par l'audition de Briquemaut, qui a esté trouvé
en l'escuyrie de M<sup>r</sup> de Walsingam, et puis par Cavaignes,
qui a esté prins ailleurs, lesquelz sont toutz deux ez meins de
la justice, qu'il ne fault que l'on en demeure plus en doubte;
et qu'après que l'information en sera parfaicte, Vostre Majesté
<span class="pagenum"><a id="Page_135"> 135</a></span>
en fera communicquation à toutz les princes voz alliez,
et nomméement à la dicte Dame. Et n'obmettray rien vers
elle, Sire, de ce qui pourra servir pour luy faire voyr que
vous avez heu la plus juste occasion du monde de laysser
passer les choses, ainsy qu'elles ont. En quoy il importe
assez que la justiffication s'en sante par deçà par le moyen
de M<sup>r</sup> de Walsingam; et je m'assure que la Royne, sa
Mestresse, aydera en ce qu'elle pourra de la faire bien
recepvoir d'ung chacun; mais il y a une telle concurrence
entre elle, son conseil et le commun du royaulme, qu'ilz
ne veulent, ny ozent vouloir rien l'ung sans l'aultre; et
creins bien fort qu'il faudra que la dicte Dame, premier
qu'elle passe plus avant au propos de Monseigneur le Duc,
fasse voyr quelque satisfaction à ses subjectz de cest accidant
de Paris; lequel vous jugés bien, Sire, sellon les
grandes difficultez qu'on a tousjours trouvé icy, sur le
poinct de la religion, qu'il n'en a peu succéder ung qui
y ayt apporté plus de traverse que celluy là. Néantmoins
je proposeray à la dicte Dame l'entrevue, ainsy qu'il vous
playst, et à la Royne, vostre mère, me le commander,
sans luy obmettre, et aux siens, une seule de toutes les meilleures
persuasions que je leur pourray alléguer en cella;
mais je voy bien que le trop grand et le trop récent sentiment,
qu'ilz ont de ce qui est advenu, ne leur permettra
de m'y bien respondre. Dont semble qu'il ne les faudra
trop presser, et qu'il sera meilleur, premier que de rien
rompre, de renvoyer encores l'affaire à Voz Majestez.</p>

<p>Il estoit desjà quelque vent que le comte de Montgommery
estoit passé à Gersé, mais j'attandoys de le sçavoir
plus certeynement; et m'a le visadmiral d'Angleterre, son
beau frère, prié et faict prier, par ceulx de ce conseil, de
<span class="pagenum"><a id="Page_136"> 136</a></span>
moyenner vers Vostre Majesté que le douayre de sa belle
fille luy soit payé; à quoy je luy ay respondu que si le dict
comte se justiffie bien de la conspiration de Paris, que luy
mesmes le pourra payer, et sinon que je luy ayderay envers
Vostre Majesté de tout ce qu'il me sera possible. Je n'oublieray,
touchant le dict comte, de faire l'instance que me
commandez.</p>

<p>Toutz les principaulx du conseil d'Angleterre sont allez
trouver ceste Royne, et ont mis quelques nouveaulx ordres
par le royaulme. Ilz avoient quelques gens prestz pour les
passer encores à Fleximgues, mais ilz les ont arrestés et
ont mis en dellibération si l'on révoquera ceulx qui sont
desjà par dellà. L'on a mandé de tenir prestz dix grandz
navyres, de ceulx qui mieulx peuvent suporter l'hyver en
la mer, affin de les envoyer vers Porsemmue. Il passe toutz
les jours beaucoup de Françoys icy, qui ne sont de grand
nom. Je me suis layssé entendre que Vostre Majesté a
volonté de rasseurer en leurz maysons ceulx qui n'auront
esté de la conspiration; dont vous pléra me mander comme
j'auray à me comporter vers eulx, et ce que j'auray à leur
dire. Et sur ce, etc. <span class="i2">Ce <span class="xs">XVIII</span><sup>e</sup> jour de septembre 1572.</span></p>

<p class="blockquote">
L'on me vient de donner advis qu'en Escoce a succédé quelque
grand meurtre, et que le comte de Mar y a esté tué. J'en sçauray
mieulx la certitude, et la vous manderay par mes premières.</p>

<p class="dest">A la Royne</p>

<p>Madame, je loue bien fort les propos que j'ay veus en la
lettre du Roy, du premier de ce moys, que sa Majesté et
la vostre avez tenus à M<sup>r</sup> de Walsingam, lequel j'espère
qu'il les aura escriptz à la Royne, sa Mestresse, et que je
la trouveray maintenant mieulx édiffiée de Voz dictes Majestez
<span class="pagenum"><a id="Page_137"> 137</a></span>
sur les choses advenues à Paris, que je ne fis l'aultre
foys; dont je la suplieray de faire cesser en ceste ville les
maulvaises parolles, pleines de diffâme, qu'on y tient, et
les aultres grandes indignités, dont l'on uze assez publicquement
là dessus; qui, vous prometz, me sont par trop
insuportables. Je uzeray le plus discrètement que je pourray
vers elle des deux lettres qu'il vous a pleu m'escripre du
<span class="xs">VII</span><sup>e</sup> de ce moys, et mectray peyne de faire si bien prendre
celle qui parle du feu Amiral, que, possible, cella nous remettra
en bon chemin pour le propos de l'aultre; bien que
je vous puis assurer, Madame, que ce nouvel accident luy
est, à elle et à toutz les siens, une playe si profonde et si
rescente, qu'il y faudroit ung bien expert cirurgien, et du
baulme fort excellant pour si soubdein la guérir et rescouder.
Et me creins assez, sellon aulcunes choses que j'ay
entendues, qu'on vouldra aulcunement se rétracter de ce
qu'on nous avoit accordé par l'escript que M<sup>r</sup> de La Mole
vous a apporté. Aulmoins ne m'attans je pas que ceste
princesse, laquelle n'a nul certein successeur, face, en ce
temps, ung seul pas hors du royaulme; tant y a que je
n'obmettray rien de ce que j'estimeray la pouvoir bien
persuader à l'entrevue, en la façon que me le mandez; vous
supliant très humblement, Madame, de disposer en telle
sorte le S<sup>r</sup> de Walsingam par dellà, que ses lettres puissent
remettre icy sa Mestresse et les siens en leur première
bonne disposition: car vous prometz qu'il y peut beaucoup,
et je ne m'y espargneray aulcunement de mon costé. Sur
ce, etc. <span class="i2">Ce <span class="xs">XVIII</span><sup>e</sup> jour de septembre 1572.</span></p>

<p><span class="pagenum"><a id="Page_138"> 138</a></span></p>

<h2>CCLXXVI<sup>e</sup> DÉPESCHE</h2>

<p class="center">&mdash;du <span class="xs">XXIX</span><sup>e</sup> jour de septembre 1572.&mdash;</p>

<p class="center">(<i>Envoyée exprès jusques à la court par Tauriel.</i>)</p>

<p class="hanging indent">
Exécutions faites à Orléans, à Lyon et à Rouen.&mdash;Entreprise dirigée contre
le chancelier L'Hospital.&mdash;Excès de Strozzy contre les marchands anglais.&mdash;Irritation
toujours croissante en Angleterre.&mdash;Éloignement montré à
l'égard de l'ambassadeur.&mdash;Mauvais accueil qui lui est fait à la cour.&mdash;Audience.&mdash;Nouvelle
insistance de l'ambassadeur sur la nécessité où s'est
trouvé le roi d'ordonner l'exécution de Paris.&mdash;Pratiques imputées à l'amiral
Coligni contre l'Angleterre.&mdash;Consentement du roi à une entrevue,
sur mer, entre Élisabeth, le duc d'Alençon et la reine-mère.&mdash;Déclaration
d'Élisabeth que les massacres ne peuvent être justifiés, et qu'elle
ne doit compter désormais ni sur l'alliance de France ni sur la parole
du roi.&mdash;Justification de l'amiral.&mdash;Refus d'accepter l'entrevue
proposée sur mer.&mdash;Motifs qui ont dû forcer le roi à se défaire de chefs
aussi entreprenans et aussi redoutables que l'étaient l'amiral et ses complices.&mdash;Demande
de l'ambassadeur que le comte de Montgommery soit
livré au roi.&mdash;Vive assurance que protection sera donnée aux protestans
qui n'ont pas fait partie du complot.&mdash;Consentement de la reine-mère à
ce que l'entrevue se fasse dans l'endroit que la reine d'Angleterre voudra
désigner.&mdash;Délai demandé par Élisabeth pour donner sa réponse.&mdash;Elle
accorde l'entrevue, pourvu qu'elle ait lieu à Douvres.&mdash;Armemens à
Londres.&mdash;Demande d'un sauf-conduit pour les navires du commerce qui
veulent se rendre à Bordeaux.&mdash;Violence des accusations portées en Angleterre
contre le roi.</p>

<p class="dest">Au Roy.</p>

<p>Sire, les seigneurs du conseil d'Angleterre, lesquelz
j'ay trouvés toutz assemblés auprès de la Royne, leur Mestresse,
à Redin, avoient desjà, depuis ma dernière audience,
heu assez de quoy faire mettre en suspens à la
dicte Dame, par les choses advenues à Paris et à Orléans,
toutes les bonnes dellibérations qu'elle avoit avec Vostre
Majesté; mais, ayantz depuis ouy ce qui est advenu à Lion
et à Roan, et ce qu'on leur a dict qui a esté faict du
<span class="pagenum"><a id="Page_139"> 139</a></span>
chancellier de l'Hospital<a name="FNanchor_5" id="FNanchor_5" href="#Footnote_5" class="fnanchor">[5]</a>, et ce que aulcuns de leurz marchandz
d'Ouest, qui alloient à Bourdeaulx pour les vins, leur
ont rapporté: que l'armée du S<sup>r</sup> Strossy avoit pillé, tué,
mis à fondz quelques ungs de leur flotte, ilz ont prins de
là ung très ample argument, aulmoins les partisans de
Bourgoigne, de dissuader tout ouvertement la confédération
de France; de sorte que aulcuns de ceulx, qui l'avoient
conseillée, m'ont faict advertir qu'ilz sont si honteux
et confus, qu'ilz soufrent toutz les blasmes du monde, et
qu'il n'y a que ceulx là qui soient maintenant loués jusques
au bout, qui crioient tousjours qu'on ne se debvoit arrester
à la foy des Françoys, ny quicter jamais l'intelligence
du Roy d'Espaigne; lequel ne procédoit sans forme
de justice en ce qu'il faysoit, et ne deffailloit de sa foy, ny
de sa promesse, aux mesmes Mores et Mahométans qui habitoient
en ses pays.</p>

<p>Dont estant arrivé, Sire, sur ung tel poinct en ceste
court, sans avoyr rien sceu ny estre aulcunement préparé
de ces nouveaulx accidans, qu'ilz disent de Lion, de Roan,
du chancelier, ny de l'injure faicte aux Angloys, il fault
que je confesse que je y ay esté assez mal veu, et quasy
nul ne m'a ozé saluer, sinon la seule Royne, laquelle, à la
vérité, m'a ainsy humaynement receu comme de coustume.</p>

<p>Et j'ay mis peyne de luy particulariser les choses qui
estoient contenues ez troys dépesches, que j'ay reçues de
<span class="pagenum"><a id="Page_140"> 140</a></span>
Vostre Majesté depuis le commancement de ce moys, sans
rien obmettre de ce qui pouvoit servir à luy faire voyr que
vous aviez heu non seulement très juste, mais très urgente,
occasion, (sinon que voulussiez perdre vous mesmes
et toutz les vostres, avec vostre estat, pour saulver ceulx
qui vous vouloient ruyner), de laysser passer ainsy les choses
qu'elles avoient; et que, nonobstant icelles, vous persévériez
plus constamment que jamais vers elle, avec la
mesme affection de la secourir et luy assister, là où elle en
auroit besoing, encor que ce fût pour la cause de la religion,
comme vous luy aviez promis, et plus abondamment
que ne luy aviez promis; et que vous aviez trouvé, parmy
les papiers du feu Amiral, de quoy bien juger d'elle vers
vous, et de quoi bien fort mal juger de luy vers elle, sellon
que la Royne, vostre mère, l'avoit faict voyr à M<sup>r</sup> de Walsingam
son ambassadeur. Ce qui faysoit qu'en détestant
l'intention de ce personnage, qui vous vouloit aussy bien
provoquer contre les amys que contre les ennemys, Voz
Majestez Très Chrestiennes, et toutz les vostres, preniés
davantage à cueur la conservation d'elle, de sa personne, et
de son estat, et de sa grandeur, comme de la vostre propre,
connoissant qu'elle n'avoit pas tousjours esté de l'intelligence
du dict Amiral en ses excessives violences contre vous;</p>

<p>Et que vous vous affectionnés, pour cella, plus que jamais
à la poursuite du bon propos de Monseigneur le Duc avec
elle. Et là dessus, Sire, je luy ay touché combien le retour
du S<sup>r</sup> de La Molle avoit apporté de singullier contantement
à Voz Majestez Très Chrestiennes et à toutz les vostres,
et combien vous me commandiez de la remercyer du
bon traictement qu'il avoit receu par deçà, et de la faveur
qu'elle avoit faicte aux lettres qu'il luy avoit apportées,
<span class="pagenum"><a id="Page_141"> 141</a></span>
escriptes de voz meins, et des honnestes responces qu'il vous
avoit rapportées, escriptes de la sienne, ensemble des honnorables
et vertueux propos qu'elle nous avoit tenus à
toutz deux; et que vous aviez aussy prié M<sup>r</sup> de Vualsingam
de luy en faire entendre les mesmes merciementz, avec
la recognoissance que vous en aviez dans le cueur; et qu'affin
que ne deffaillissiez de correspondance à la dicte Dame,
vous aviez incontinent faict mettre la matière en dellibération,
sur l'escript que le dict S<sup>r</sup> de La Mole vous avoit
apporté; et que, sans vous arrester aux doubtes et difficultez,
que ceulx de vostre conseil y avoient faict, sur l'entrevue,
après avoyr ouy leurs argumentz, Vostre Majesté et
la Royne, vostre mère, aviez remonstré que, veu la grandeur
de la dicte Dame et la digne façon de laquelle avoit
régné quatorze ans, avec réputation de grande prudence,
de grand honneur et d'ung très grand ornement de toutes
sortes de vertus; et, veu les aultres rares qualités qui la
rendoient excellante entre toutes les aultres princesses du
monde, vous aviez trouvé raysonnable qu'elle se satisfît
elle mesmes de la vue de celluy qu'elle vouldroit espouser;
et que pourtant vous luy accordiez de bon cueur la dicte
entrevue, et m'aviez commandé, par vostre lettre du <span class="xs">VII</span><sup>e</sup>
du présent, de la luy offrir, et que mesmes la Royne, vostre
mère, pour le desir qu'elle avoit, de longtemps, de la voyr,
y viendroit, et y admèneroit Monseigneur le Duc son filz, et
s'esforceroient de luy apporter toutz deux tant de contantement
qu'elle n'en sçauroit desirer davantage.</p>

<p>La dicte Dame, réduysant les choses par ordre, que son
ambassadeur luy avoit escriptes des troys audiences, que
Vostre Majesté luy avoit données le <span class="xs">II</span><sup>e</sup>, <span class="xs">VII</span><sup>e</sup> et <span class="xs">XII</span><sup>e</sup> du présent,
quasy aulx mesmes termes que je les ay heues, tant
<span class="pagenum"><a id="Page_142"> 142</a></span>
M<sup>r</sup> de Vualsingam les avoit bien recueillies, m'a respondu
que la multiplication des énormes excez de vostre royaulme,
lesquelz elle ne pouvoit plus ouyr sans larmes, donnoient
tant d'erreur à toutz les siens qu'ilz bouchoient maintenant
les oreilles, et serroient le cueur à toutes les choses qui
venoient de France, pour n'en vouloyr ouyr, ny recepvoir
plus pas une; et disoient qu'encores que l'Amiral et les
siens heussent faicte la conspiration, que je mettoys tant
de peyne d'assurer, laquelle, sinon qu'elle me voulût mentir,
elle ne me pouvoit encores dire qu'elle la creût vraye,
et attandoit là dessus la vériffication qu'aviez promis
à son ambassadeur de luy en envoyer, néantmoins que
ceste extrême violence, qui excédoit toute humanité, contre
ung si grand nombre d'aultres, qui ne pouvoient estre
aulcunement conjurateurs, et jusques aux femmes et enfans,
monstroit bien que Voz Majestez Très Chrestiennes,
et toutz les vostres, aviez une extrême hayne contre ceulx
de la mesmes religion, dont elle et les siens faysoient profession,
et que ne leur vouliez garder ny foy, ny promesse;
dont, de tant qu'elle ne s'estoit plus estroictement confédérée
avec Vostre Majesté que pour considération de vostre
amityé, et pour la foy qu'elle pensoit trouver plus
certeyne en voz promesses que en nul de toutz les mortelz,
sellon que vous aviez la réputation plus grande de bien garder
vostre foy, que nul aultre prince qui vesquît au monde,
elle ne voyoit plus, (puisque ces deux fondementz deffailloient:
sçavoir est, que vous ne la puissiez aymer, ny luy
garder voz promesses, à cause de sa religion,) comme
pouvoir espérer que vous persévèreriez bien vers elle;
néantmoins qu'elle me vouloit assurer qu'attandant de
voyr comme vous vous comporteriez en son endroict, sellon
<span class="pagenum"><a id="Page_143"> 143</a></span>
que je luy en donnois nouvelle assurance, elle ne deffaudroit
de sa part de rien qu'elle vous heût promis; et qu'au
reste elle se commétoit de tout à Dieu et au bon ordre qu'elle
mettroit en ses affères; qu'elle estoit bien ayse qu'eussiez
trouvé le mémoyre de feu monsieur l'Amiral, lequel, sellon
ce qu'il jugoit des guerres passées d'entre ces deux
royaulmes, il vous pouvoit avoyr sagement adverty de ce
qui estoit vray, et que debviez traverser les affères du Roy
d'Espaigne et les siens d'elle; mais qu'à présent son advertissement
n'avoit plus lieu contre elle, et que, si vous
aviez trouvé des lettres siennes parmi les aultres papiers
du dict Amiral, vous pouviez avoir cognu qu'elle avoit
tousjours heu une singullière affection à la conservation de
vostre grandeur et de vostre estat.</p>

<p>Et, au regard de l'entrevue que luy offriez sur le propos
de Monseigneur le Duc et de l'honneur que la Royne,
vostre mère, luy vouloit faire d'y venir, qu'elle vous en
remercyoit toutz deux de tout son cueur, et se santoit
vous avoir une si grande obligation pour cella qu'elle ne
sçavoit comment le recognoistre, bien qu'elle estoit assez
en peyne comme une telle chose se pourroit accomplyr
meintenant, et mesmes sur la mer; car, oultre que ne luy
seroit descent d'aller ainsy dehors chercher mary, ses subjectz
aussy ne luy permettroient jamais qu'elle se mît sur
mer, non pour passer en l'isle d'Ouyc, qui n'estoit qu'à
quatre mille de la coste de deçà; et qu'il y avoit de ses
conseillers qui estimoient qu'on se mocquoit d'elle, d'avoir
mis telle chose en avant.</p>

<p>Je luy ay réplicqué, quand au doubte qu'elle faysoit de
la conspiration, que nul ne devoit mettre en difficulté
qu'elle n'eût esté clèrement advérée à Voz Majestez et aulx
<span class="pagenum"><a id="Page_144"> 144</a></span>
vostres, premier qu'eussiez lâché la mein contre les conspirateurs;
et que, si ce heût esté de quelques aultres qu'on
vous la heût rapportée, vous heussiez, par advanture, mesprisé
l'advis, ou heussiez mis peyne de le remédier aultrement;
mais, considérant que c'estoit de gens qui estoient
merveilleusement promptz à la mein, hazardeux
jusques au bout, qui ne layssoient rien de si difficile qu'ilz
n'entreprinsent, et souvant ung petit nombre d'eulx avoit
surprins de grandes villes, et s'estoient rendus mestres
d'ung infiny nombre de peuple; qui, par leurs consistoires
et monopoles, avoient dressé une si grande monarchie à
part, pour eulx, dans vostre royaulme, que le feu Amiral se
vantoit de pouvoir mettre en ung subit trente mille hommes
de pied et quatre mille chevaulx en campaigne; et ne
leur pouvoit si tost passer une bien petite mouche devant
les yeulx qu'incontinent ilz ne retournassent, avec la plus
grande impacience du monde, à leur habitude accoustumée
de vouloir tout renverser par les armes, sans faire
non plus de difficulté de s'attacquer à vous mesmes, qui estiez
leur roy, que feroit ung queréleux de desgainer son
espée contre son compagnon, vous ne pouviez, Sire,
après leur avoir excusé les dix ans de troubles passés, et
la ruyne de tant de voz villes et pays, qu'ilz avoient mis en
désolation en vostre royaulme, et les armées estrangères
qu'ilz y avoient introduictes, et l'épuisement de voz finances,
et les infinys debtes où ilz vous avoient constitué, sinon
louer et remercyer infinyement Nostre Seigneur de
vous avoir meintenant dellivré de la malheureuse conspiration,
par laquelle, pour revencher la blessure du feu Amiral,
dont vous ne pouviez mais, et en estiez très marry,
et leur en vouliez fère avoyr la plus prompte réparation que
<span class="pagenum"><a id="Page_145"> 145</a></span>
faire se pouvoit, ilz vous vouloient, et toutz les vostres,
mettre misérablement à mort, de sorte que vous hayssiez
encores ceulx qui estoient exécutés, et aviez en très grand
hayne ceulx qui restoient encores en vye de la dicte conspiration;
luy touchant, Sire, à ce propos, ce que me
commandiés du comte de Montgommery, qu'elle voulût
mander à ses officiers de Gersé de le consigner en voz
meins, et que, comme princesse prudente et vertueuse,
elle voulût mettre toutes les considérations dessus dictes devant
ses yeulx, lesquelles feroient qu'elle mesmes justiffieroit
ce que vous aviez faict en cella, ainsy que vous espériez
que Dieu, à qui seul vous aviez à rendre compte de
voz actions, l'avoit desjà justiffié:</p>

<p>Que, pour le regard de vostre plus estroicte confédération
avec elle, vous ne pensiez qu'elle y deût mettre en
aulcun compte ce qui touchoit le faict des subjectz, car,
comme vous ne prétandiez d'avoir intelligence, sans elle,
avec les siens, ainsy seriez vous marry qu'elle, ny nul aultre
prince, en heût avec les vostres, sans vous; et que tant
plus debvoit elle maintenant estimer vostre persévérance
vers elle, qu'elle ne procédoit plus, ny par le moyen du feu
Amiral, ny pour l'occasion de ceulx de la nouvelle religion,
mais de la seule affection et bienvueillance que vous luy
portiez, et qu'elle s'assurât de ne trouver jamais manquement
en vostre amityé, ny en voz promesses, pour la cause
de sa religion, non plus que les feus Roys, son père, son
frère et elle mesmes, n'en avoient trouvé ez feus Roys, voz
ayeul et père, encor que leur religion fût diverse; et que
Voz Majestez ne portoient hayne à ceulx de la nouvelle religion
que aux seulz conspirateurs, et aviez mis tout l'ordre,
qu'il vous avoit esté possible, que la violence ne passât
<span class="pagenum"><a id="Page_146"> 146</a></span>
sinon contre ceulx là, et m'assurois que ce qui estoit
advenu davantage à Paris et à Orléans, à Lyon et à Roan,
avoit esté à vostre regret, et contre vostre volonté; et qu'au
regard de ce qu'elle disoit que l'on faisoit aller le Roy de Navarre
et la Princesse de Condé par force à la messe, que
je la suplioys de croyre qu'on ne les contreignoit de rien,
ny ne failloit interpréter ce que la Royne, vostre mère,
avoit dict à son ambassadeur, «qu'il n'y auroit plus qu'une
religion en France» qu'on voulût pour cella forcer personne
en leur conscience, mais seulement empescher, pour
quelque temps, l'exercice public et les assemblées que ceulx
de la nouvelle religion avoient accoustumé de faire, affin
qu'ilz ne preignent les armes, et qu'ilz ne provoquent les
Catholicques à leur courre sus, jusqu'à ce qu'on ayt pourveu
de quelque bon ordre pour tenir le royaulme en paix;
et qu'elle ne fît doubte que Voz Majestez ne procédissiez
vers elle de pareille sincérité qu'avec les plus fermes catholicques
du monde. De quoy l'entrevue, que luy accordiez,
où la Royne, vostre mère, se vouloit trouver, l'en
pouvoit rendre très assurée; laquelle avoit mis en avant
que ce fût sur mer, sachant que la dicte Royne d'Angleterre
avoit le plus beau et magnifficque équippage de navyres,
que prince ny princesse de l'Europe, et que ce ne
luy seroit à elle que commodicté d'en mettre quelques
ungs dehors; et néantmoins qu'ayant le S<sup>r</sup> de Walsingam
depuis suplié Voz Majestez luy vouloir advouer qu'il peût
escripre à la dicte Dame que la dicte entrevue seroit là où
elle trouveroit bon; à quoy la Royne, vostre mère, luy avoit
respondu qu'elle en estoit contante, et ne seroit si escrupuleuse
de sa grandeur qu'elle ne defférât tout ce qu'elle
pourroit à celle de la dicte Dame, que je la suplioys maintenant
<span class="pagenum"><a id="Page_147"> 147</a></span>
de regarder quand, et comment, et où elle vouldroit
que cella se fît? Et que, s'il luy playsoit que ce fût aux
isles de Gerzé et de Grènezé, que ce seroit à la commodicté
de toutes deux.</p>

<p>La dicte Dame m'a soubdein respondu que son ambassadeur
ne luy en avoit pas tant mandé, car s'estoit remis à
moy; et qu'elle ne voyoit nul lieu plus commode pour cest
effect que Douvre; mais qu'elle ne pensoit que nul de ses
conseillers, tant ilz avoient meintenant suspectes toutes
choses, et mesmes, possible, l'entrevue d'elles deux, peût
estre d'advis de la dicte entrevue, et que, si elle avoit à
estre, il faudroit qu'elle seule l'ordonnât.</p>

<p>J'ay adjouxté que, si vous aviez de quoy honnorer davantage
la dicte Dame, et luy donner plus de certitude de
vostre droicte intention vers elle, et vers le bon propos
d'entre elle et Monseigneur le Duc, par aultre moyen que
cestuy cy, que vous le feriez; et que pourtant elle ne refusât
l'honneur, l'advantage, la seureté et les aultres commodictez
que la couronne de France luy offroit par ceste
entrevue.</p>

<p>Sur quoy elle m'a prié de luy donner deux jours pour y
penser, et qu'elle me feroit avoir responce.</p>

<p>Pendant lequel temps, j'ay faict, de mon costé, la meilleure
dilligence que j'ay peu, et elle, du sien, à sonder l'intention
de ceulx de son conseil, lesquelz se sont monstrés
assez sourdz et muetz, de sorte qu'elle a esté elle mesmes
contreincte de faire la déclaration de son intention là dessus;
en quoy elle a esté, à ce que j'entendz, beaucoup
aydée du comte de Lestre et de milord trésorier. Et le
dict milord l'a rédigée depuis par escript en ung sommaire
qu'il m'a mandé en angloys, et je l'ay faict traduyre, quasy
<span class="pagenum"><a id="Page_148"> 148</a></span>
de mot à mot en françoys, en la forme que je le vous envoye,
qui explique si bien l'entier desir de la dicte Dame,
et pareillement la conception de son conseil, que je ne veulx
y rien adjouxter du mien, sinon vous assurer que nul n'a
peu estimer que, en ce temps, je deusse rapporter une si
bonne responce, comme j'ay faict, de la dicte Dame. Laquelle
n'a laissé pour cella d'ordonner une monstre générale
et une description des gens de guerre, et de grand
nombre de mariniers, par tout son royaulme, et a faict
préparer ses grandz navyres; desquelz l'on en met, dès
demein, quatre des meilleurs dehors, avec six centz hommes,
pour tenir le Pas de Callays. Et parce qu'en nulle
manière les marchandz se veulent hazarder d'envoyer, de
cest an, en leur nom, à Bourdeaulx, à cause de l'armée du
S<sup>r</sup> Strossy qui en a desjà pillé quelques ungs, et qui a arresté
ung navyre du S<sup>r</sup> Acerbo Velutelly, je suis recherché
par l'ordre de ceulx mesmes de ce conseil, mais soubz
mein, de suplier Vostre Majesté qu'elle me vueille promptement
envoyer ung saufconduict en bonne forme, affin
que les Angloys s'en puissent servir, et qu'ilz se mettent
par là hors de la grande deffiance qu'ilz ont, laquelle leur
Mestresse ne veult qu'ilz monstrent d'avoyr; et néantmoins,
si le dict saufconduit ne vient bientost, elle leur
croistra davantage; en quoy il importe assez, Sire, qu'en
toutes les choses qui concernent icy vostre service, vous
disposiez bien l'ambassadeur qui est de dellà. Et sur ce, etc.</p>

<p class="right">Ce <span class="xs">XXIX</span><sup>e</sup> jour de septembre 1572.</p>

<p class="blockquote">
Commandez, s'il vous plaist, Sire, que le susdict navyre et marchandise
du S<sup>r</sup> Acerbo Velutelly, qui est un gentilhomme lucois
très dévot serviteur de Vostre Majesté, et pareillement les vaysseaulx
et marchandises des Angloys soient relaschées; et qu'il soit faict
<span class="pagenum"><a id="Page_149"> 149</a></span>
réparation aus dicts Angloys de ce qui leur a esté frèchement déprédé
depuis le traicté de la ligue.</p>

<p class="dest">A la Royne</p>

<p>Madame, il m'a faict grand bien de trouver en voz dernières
dépesches, tant au long et bien fort sagement desduictz,
les propos que M<sup>r</sup> de Walsingam vous avoit tenus,
le deuxiesme, septiesme et treiziesme de ce moys, avec
les vertueuses responces que Vostre Majesté luy avoit
faictes; lesquelles m'ont servy de rempar et d'adresse, pour
ozer comparoir en ceste court, contre les exécrables parolles
qu'on y disoit assez ouvertement contre les François,
à cause des meurtres naguières succédez en France
contre ceulx de leur religion. Et me suis prévalu, Madame,
le mieulx que j'ay peu, de voz raysons et remonstrances,
avec ceste princesse et vers ceulx de son conseil, pour
leur justiffier ce qui a esté faict.</p>

<p>En quoy elle, de sa part, a monstré qu'elle desiroit, de
bon cueur, que la justiffication s'en peût faire si clère,
que tout le tort de la foy rompue s'en imputât au feu Admiral
et aux siens, et qu'elle, ny les aultres princes protestans
n'eussent occasion de croyre que le Roy et Vous,
Madame, ne les puissiez aymer, ny leur garder la foy et
parolle des choses que leur promettez; car dict que, sans
ces deux fondementz, il est impossible que rien se puisse
bien establir entre vous, et que, de ne les observer à voz
subjectz, nuls estrangers s'en pourront jamais puis après
assurer. Mais ceulx de son conseil, encores qu'ilz ne
m'ayent parlé que modestement de Voz Majestez, disantz
ne vouloir condempner les actions des princes, ny se monstrer
trop curieux en la républicque d'aultruy, néantmoins
<span class="pagenum"><a id="Page_150"> 150</a></span>
ilz ont déduict tant d'argumentz contre l'extrême violence
dont a esté uzé, non contre l'Admiral et les siens, puisque
vous les souspeçonniez de la conspiration, ny contre ceulx
qui avoient porté les armes, encor que vous les heussiez
assurés de vostre édict, ny encores contre ceulx qui estoient
capables de les porter, puisqu'ilz les pouvoient
prendre, mais contre les femmes, les enfans et pouvres
viellardz, sans aulcune différance, que ce n'estoit plus la
mort de ceulx là, ny la considération de la hayne qu'on
portoit en France aux Protestantz, mais la condicion de la
nation meuertrière, séditieuse et très inhumayne, qui leur
faisoit creindre d'avoir jamais rien de commun avecques
nous;</p>

<p>Et que je leur alléguois beaucoup de grandes raysons
bien déduictes pour collorer ce faict, sellon que j'estois
commandé de le faire, mais que l'éloquence du grand orateur
d'Athènes, ny du Romain, n'y pourroient suffire; car
ce n'estoient que parolles persuasives, là où les horribles
effectz, qu'ilz voyoient devant les yeulx, les mouvoient au
contraire; et que, veu l'exécution qui estoit auparavant advenue
en Flandres, et meintenant plus grande en France,
sur ceulx de leur religion, ilz jugeoient bien que c'estoit
meintenant à eulx de regarder de près à leur faict, et que
pourtant je ne trouvasse estrange s'ilz vouloient quelque
preuve de l'intention de Voz Majestez vers ce royaulme,
et de l'expédition du S<sup>r</sup> Strossy, premier que de passer en
rien plus avant vers nous, ny mesmes de laysser partir la
flotte pour Bourdeaulx, (puisque ceulx de l'armée du dict
S<sup>r</sup> Strossy avoient commancé de maltrecter aulcuns de
leurs marchandz, qui avoient faict voyle les premiers), jusques
à ce qu'il leur viegne quelque nouvelle seureté de vostre
<span class="pagenum"><a id="Page_151"> 151</a></span>
part; et que ce que je leur alléguois, que nul plus
grand ny plus certein gage leur pourroit estre baillé de
Voz Majestez Très Chrestiennes que l'offre de l'entrevue et
le mariage de Monseigneur le Duc, que, au contraire, ilz
creignoient que vous prinsiez ung trop grand gage d'eux
de leur bailler ung roy.</p>

<p>Je n'ay failly là dessus de leur réplicquer; et n'ay layssé
ung seul poinct de voz lettres, ny pas une de toutes les
considérations que j'ay peu ymaginer de moy mesmes,
que je ne leur aye le tout déduict, avec le plus d'efficace
que j'ay peu; mais il est trop difficile de gaigner une telle
cause devant de telz juges.</p>

<p>Tant y a qu'en l'endroict de la Royne, leur Mestresse,
j'ay interrompu, pour ce coup, la prompte responce, dont
ilz l'avoient préparée pour me refuser l'entrevue, et ay
tant faict qu'elle a prins deux jours pour en dellibérer,
pendant lesquelz j'ay très instamment sollicité ceulx qui y
pouvoient quelque chose, de s'y vouloir bien employer; et
leur ay, avec les lettres de M<sup>r</sup> de Montmorency, administré
force raysons pour déduyre, et force promesses pour
les faire persévérer. Et enfin j'ay rapporté la responce que
Vostre Majesté verra, non si bonne que je la desirois, mais
beaucoup meilleure que je ne l'espéroys, et telle qu'elle
vous remect en chemin de pouvoir parachever les choses
bien commancées, si, d'avanture, vous vous voulés ung
peu accomoder à l'intention de ceste princesse et des siens.
Et j'entendz que milord trésorier et le comte de Lestre y
ont faict ung fort bon office; et disent aulcuns, Madame,
qu'il est temps de faire des présentz par deçà; car, du costé
de Bourgoigne, rien ne y est espargné. M<sup>r</sup> de Walsingam
a escript en bonne sorte du mariage, et bien fort honnorablement
<span class="pagenum"><a id="Page_152"> 152</a></span>
de Monseigneur le Duc, et s'est loué des bons rapportz
que M<sup>r</sup> de La Mole a faict à son retour par dellà. Sur
ce, etc. <span class="i2">Ce <span class="xs">XXIX</span><sup>e</sup> jour de septembre 1572.</span></p>

<p class="blockquote">
Madame, voyant que la Royne d'Angleterre et les siens me déclaroient
que l'entrevue ne pourroit estre sur mer, ny hors d'Angleterre,
et qu'ilz voyoient encores beaucoup de doubtes, sur la venue d'une
si grande princesse comme Vostre Majesté par deçà, avec le grand
trein qu'elle y pourroit mener en temps si suspect, qui malaysément
se passeroit sans qu'il advînt des parolles et reproches sur les choses
advenues en France, j'ay dict que Vostre Majesté pourroit accorder
de venir à Douvre avec telle compagnie que seroit advisé. Et, à la
vérité, Madame, c'est le lieu le plus commode qui se puisse choysyr
en ce royaulme, car, de Gerzé ny de Grenezé, l'on n'en veult ouyr
parler.</p>

<h2>CCLXXVII<sup>e</sup> DÉPESCHE</h2>

<p class="center">&mdash;du <span class="xs">II</span><sup>e</sup> jour d'octobre 1572.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Défiance des Anglais.&mdash;Crainte qu'ils éprouvent d'une attaque subite de la
part de la France.&mdash;Continuation des armemens.&mdash;Nouvelles des Pays-Bas;
succès du duc d'Albe.&mdash;Importance de maintenir la Rochelle sous
l'obéissance du roi.&mdash;Grand nombre de Français qui cherchent refuge en
Angleterre.&mdash;Refus d'Élisabeth de livrer le comte de Montgommery.&mdash;Nouvelles
d'Écosse.&mdash;Délibération au sujet de Marie Stuart, à qui l'on
reproche d'avoir connu et célébré d'avance les massacres de Paris.&mdash;Difficulté
toujours croissante que présente la négociation du mariage.</p>

<p class="dest">Au Roy.</p>

<p>Sire, après ma dernière dépesche, du jour de S<sup>t</sup> Michel,
je n'ay guières voulu retarder ceste cy, affin de vous donner
advis de la réception de la vostre, du <span class="xs">XXII</span><sup>e</sup> du passé,
en laquelle j'ay trouvé, par ung très sage et vertueux discours,
la déduction de beaucoup de choses, lesquelles debvront
assez satisfère ceste princesse et les siens, sinon
<span class="pagenum"><a id="Page_153"> 153</a></span>
qu'elle et eulx ne se veuillent payer d'aulcune rayson. Il
est vray que les parolles, pour ce commancement, ne peuvent
assez suffire pour les bien remettre, parce que les
faitz, qui leur viennent, d'heure en heure, rapportés de
dellà, les meuvent au contrayre; tant y a que je les yray
trouver demein à Windezore, et ne leur obmettray rien
de tout le contenu de voz lettres, et m'esforceray, aultant
qu'il me sera possible, de les rassurer du costé de Vostre
Majesté, car n'est pas à croyre combien ilz ont encores
très suspecte l'armée du S<sup>r</sup> Strossy, pensant qu'elle ayt
une entreprinse en Escoce, ou bien en quelque endroict
de ce royaulme, mesmement sur Portsemmue ou l'isle
d'Ouyc; qui sont les deux plus importans lieux de la coste
de deçà; dont y ont envoyé armes et mounitions, et ung
ingénieur, avec commissaires et argent, pour besoigner en
dilligence à la fortification, et remettre le tout en bon
estat. Et, de mesmes, ont mandé de pourvoir, aultant que
faire se pourra, du costé d'Escoce, se continuant icy l'aprest
des grandz navyres, mais avec ung peu moins de
presse que devant que j'eusse esté à Redine, et pareillement
la monstre, laquelle j'estime qu'ilz continueront davantage;
et feront encores plus grande description des gens
de guerre sur la nouvelle qui est arrivée de la reprinse de
Montz, et de la retraicte du prince d'Orange, et de la réduction
d'ung ou deux lieux en Olande, qui ont chassé
les Gueux. Il semble qu'à Fleximgues les françoys, qui
y estoient, ayent esté mis dehors, et que les angloys y
ayent esté receus.</p>

<p>L'on a resserré icy les seigneurs catholiques qui estoient
dans la Tour, et y a deux commissaires par la ville, et
pareillement ez aultres lieux et villes de ce royaulme, pour
<span class="pagenum"><a id="Page_154"> 154</a></span>
s'enquérir des estrangers: dont estant, d'avanture, le
jeune capitaine Monluc abordé par deçà, venant de Dannemarc
et de Pouloigne, il a esté mené soubz quelque garde,
par les officiers d'Arvich, jusques vers ceulx de ce conseil,
et j'y ay envoyé ung gentilhomme pour le faire relascher,
et luy faire bailler son passeport. L'on apprestoit beaucoup
d'armes et de monitions et vivres pour envoyer en Flandres,
mais le tout est maintenant réservé par deçà.</p>

<p>Troys françoys, qui se disent capitaines, sont arrivés
depuis huict jours du dict Fleximgues, quasy dévalisez, et
semble qu'ilz se sont desrobés pour cuyder rencontrer icy
meilleure fortune, à cause des choses advenues en France,
comme si incontinent les Angloys nous devoient déclarer
la guerre; mais ce qui plus amortit les entreprinses, que
ceulx de la nouvelle religion qui sont icy pourroient exciter,
est d'entendre que la Rochelle demeure ferme en
l'obéyssance de Vostre Majesté, et que vous y avez envoyé
M<sup>r</sup> de Biron. En quoy, Sire, je vous suplie très humblement
de mettre principallement ordre que ceste ville persévère
bien en vostre dévotion, car elle est de très grand
moument pour y contenir aussy tout ce royaulme. Bien que
la Royne d'Angleterre m'a assuré que son visadmiral, ny
nul aultre angloys, n'y a esté envoyé de sa part, depuis les
choses de Paris; et m'a assuré aussy qu'elle ne permettra
que ceulx de voz subjectz, qui ont fouy deçà, arment nulz
vaysseaulx pour piller la mer, néantmoins, je suis adverty
que le capitaine Sores est arrivé à la Rye avec ung navire
de cent cinquante tonneaulx et deux centz hommes dessus,
et pareillement le capitaine Giron avec ung aultre vaysseau
et hommes, et n'atendent que la permission d'elle pour
continuer ce qu'ilz faysoient aux derniers troubles.</p>

<p><span class="pagenum"><a id="Page_155"> 155</a></span>
Villiers, Fuguerel, Pâris et quelques aultres ministres
sont arrivés en ceste ville, et aulcuns d'eux ont passé jusques
à la court, et y ont si fort exagéré les choses de France
qu'ilz ont assuré que cent mille personnes ont esté tuées
par dellà depuis l'émotion de Paris; acte qu'on trouve icy
si cruel et tant contrayre à toute humanité qu'on excogite
nouvelles sortes d'exécration pour détester ceulx qui l'ont
faict, et ceulx qui l'ont faict fère. A quoy, Sire, je me suis
efforcé de monstrer qu'il n'en est pas mort cinq mille, et
qu'encor Vostre Majesté et la Royne, vostre mère, et toutz
ceulx de vostre couronne, aviés très grand regret que cella
ne s'est peu passer avec la perte de cent seulement, de
ceulx qui, par leur malheureuse conspiration, sont cause
de l'inconvénient des aultres. Les S<sup>r</sup>s Linguens, Vieurne,
Bouchard, le contrerolleur le Noble, et leurs femmes, les
S<sup>r</sup>s de Hèdreville, Bouville, Migean et son filz, Legras
avocat, le lieutenant criminel, l'uyssyer Durant, le jeune
Bourry et quelques aultres, de Roan et de Normandye, en
assez grand nombre, mais ceulx là sont les principaulx,
ont passé deçà, et les a l'on assez humaynement receus en
ceste ville.</p>

<p>Le comte de Montgommery, à ce que j'entendz, est
venu secrètement en la mayson du visadmiral du Ouest,
son beau frère, et m'a la Royne d'Angleterre, quand je
luy ay dernièrement parlé qu'elle voulût mander à ses officiers
de Gerzé de le remettre entre voz meins, ou bien
vous permettre de l'y envoyer prendre, soubz bonne seureté
de ne meffayre de la valeur d'une paille à nul de ses subjectz,
que, à la vérité, le capitaine de Gersé l'avoit advertye
de sa fuyte, aussytost qu'il y estoit arrivé, et qu'elle avoit
mandé au dict cappitayne qu'il sçavoit bien l'ordonnance
<span class="pagenum"><a id="Page_156"> 156</a></span>
de l'isle, de n'y debvoir recepvoir aulcun estranger; dont
s'assuroit qu'il n'y estoit plus, et que, s'il estoit en nulle
part d'Angleterre, que c'estoit si secrettement qu'elle ne
l'y sçavoit pas; mais, s'il tomboit entre ses meins, et qu'il
fût vériffié d'avoyr conjuré contre Vostre Majesté, que, de
mille vyes, s'il en avoit aultant, il ne luy en resteroit pas
une; vray est que, de le renvoyer en France, quand bien
elle l'auroit en ses meins, où l'on ne faysoit aultre procès
sinon sçavoyr qu'ung fût protestant pour incontinent le
mettre à mort, que vous jugiés bien, Sire, que sa conscience,
estant elle protestante, ne le pourroit permectre. Et depuis,
Sire, j'ay faict parler, soubz mein, à ceulx qui ont notice
de luy, de la permission qu'il pourra impétrer de Vostre
Majesté de pouvoir vendre ses biens en la forme que me
l'avez mandé, dont j'atandz d'avoyr bientost sa responce.</p>

<p>J'ay receu une lettre, d'assez vielle dathe, de M<sup>r</sup> Du
Croc, par laquelle j'ay comprins que luy et le S<sup>r</sup> de Quillegreu
debvoient partir ensemble, le <span class="xs">XXI</span><sup>e</sup> du passé, et que
l'assemblée de la noblesse du pays se faysoit le lendemein,
<span class="xs">XXII</span><sup>e</sup> du passé, incerteins toutz deux de ce qui pourroit
succéder. Et puis adjouxte en chiffre que l'abstinence a
esté très profitable à ceulx de Lillebourg, car ilz se sont
pourveus de vivres, dont ilz avoient grand faulte; et que le
comte de Morthon ne s'est voulu trouver au mandement
que le comte de Mar a faict de la noblesse, dont semble
que ce soit luy qui vueille empescher la paix; et que le
comte de Hontely et son frère sont pour faire parler d'eux,
si la guerre recommance; et que les adversaires de la paix
se repantiront, pour peu de moyen que ceulx du bon party
ayent de dehors, ou pour le moins ilz feront qu'on se contantera
de rayson.</p>

<p><span class="pagenum"><a id="Page_157"> 157</a></span>
Il n'y a rien de plus vray, Sire, qu'on a mis en dellibération
icy comme l'on pourroit procéder contre la Royne
d'Escoce pour la faire mourir, et qu'on a envoyé la reserrer
davantage, parce qu'on a observé que le samedy, dont
l'exécution se fit le dimanche après à Paris, elle se monstra
beaucoup plus joyeuse, (et veilla quasy toute la nuict à se
resjouyr), qu'elle n'avoit faict depuis sa prison. De quoy l'on
a conjecturé qu'elle sçavoit l'entreprinse, et que quelqung
des miens, que naguyères j'avoys envoyé vers elle, la luy
avoit faicte sçavoir; dont, comme de moy mesmes, j'ay bien
voulu dire à la Royne d'Angleterre qu'il sembloit qu'on se
voulût prendre icy à la Royne d'Escoce de ce qui avoit esté
faict à Paris, et que je la supliois de considérer que la
pouvre princesse n'en pouvoit mais, et n'en avoit jamais
rien sceu, dont n'en debvoit estre plus mal trectée, et que
ce ne seroit qu'engendrer nouvelles querelles. A quoy elle
m'a respondu que la dicte Royne d'Escoce avoit assez de
ses propres péchés sans luy impétrer ceulx d'aultruy. Et
depuis, j'ay intercédé pour elle vers aulcuns de ce conseil,
qui ne luy sont mal affectionnés; lesquelz m'ont promis
qu'ilz s'employeroient de tout ce qu'ilz pourroient en sa
faveur, et qu'à la vérité toutes choses luy sont à présent
plus contraires que jamais en ce royaulme, toutesfoys que,
pour encor, il n'y a rien d'ordonné contre elle. Sur ce, etc.</p>

<p class="right">Ce <span class="xs">II</span><sup>e</sup> jour d'octobre 1572.</p>

<p class="dest">A la Royne</p>

<p>Madame, je ne m'attandz pas que, jusques à ce que l'ambassadeur
d'Angleterre ayt de rechef escript par deçà, sur
ce qu'il aura négocié avec Voz Majestez, touchant la responce
que sa Mestresse m'a faicte, le <span class="xs">XXV</span><sup>e</sup> du passé, laquelle
<span class="pagenum"><a id="Page_158"> 158</a></span>
je vous ay envoyé le <span class="xs">XXIX</span><sup>e</sup>, je puisse de rien faire
advancer davantaige la dicte Dame au faict de l'entrevue,
ny sur le propos du mariage, car elle a bien fort meurement
dellibéré ce qu'elle m'a ceste fois respondu, et n'est
pour y rien changer qu'elle ne voye plus avant. Néantmoins
j'yray trecter avec elle sur les particullarités de la dépesche
de Voz Majestez, du <span class="xs">XXII</span><sup>e</sup> du passé, lesquelles luy debvront
apporter du contantement. Et ne fays doubte que je ne
la trouve elle bien disposée, car me semble qu'elle ne
reçoit, sinon fort bien, tout ce qui luy est dict de ce propos,
et toutes ses parolles et démonstrations monstrent
assez qu'elle demeure bien inclinée au mariage, et qu'elle
a très bonne opinyon de Monseigneur le Duc vostre filz;
mais elle a bien tant de respect à ce que ceulx de son conseil
luy disent, et à conserver le repos de son royaulme,
qu'il ne se fault pas attandre, Madame, qu'elle fasse jamais
rien ny contre l'advis des ungs, ny contre ce qui pourra
avoyr la moindre apparance du monde de préjudicier à
l'aultre. Par ainsy, j'ay meintenant plus à faire, à contanter
ceulx de son dict conseil et à les rasseurer de l'espouventement
qu'ilz ont prins des choses qui sont freschement
advenues en France, que non pas de la bien persuader à
elle; et voy bien que de son ambassadeur dépend quasy la
meilleure résolution du faict, sellon qu'il rendra ceulx cy
bien édiffiez de Voz Majestez et des choses qui passeront
de delà: dont, Madame, à Vostre Majesté sera de le
tenir bien disposé. Je n'ay obmis de l'excuser vers sa Mestresse,
touchant la responce qu'il vous avoit faicte à la
fin de juillet, et comme Vostre Majesté la prioit d'en
attribuer la faulte, qui y pourroit estre, à vous mesmes et
non à luy; et luy ay touché aussy, en passant, comme le
<span class="pagenum"><a id="Page_159"> 159</a></span>
Roy ny Vous, Madame, n'aviez peu interpréter à mal ce
qu'il avoit retiré Briquemau en son logis: desquelles deux
choses la dicte Dame a esté bien fort ayse, et m'a prié de
vous assurer qu'en tout ce qu'il escript, et en toutz les
offices qu'il faict, il monstre de n'estre moins affectionné
à Voz Majestez Très Chrestiennes que à elle mesmes.</p>

<p>Au surplus, j'ay bien noté, par le propos des privés conseillers
de la dicte Dame, qu'auparavant que ces choses
de Paris advinsent, elle s'attendoit d'estre une des commères
aux premières couches de la Royne, vostre belle
fille, affin de confirmer davantage la plus estroicte amityé
et confédération, qui a esté nouvellement faicte entre Voz
Majestez; mais elle ny eulx ne croyent, à ceste heure,
que vous en ayez jamais heu la volonté, et j'ay bien
opinyon, Madame, que, si c'estoit chose que Voz Majestez
estimassent estre bonne de faire, qu'elle seroit bien fort
à propos pour retenir ceste princesse et tout ce royaulme
en vostre dévotion.</p>

<p>La dicte Dame a heu grand plésir que je luy aye faict
voyr, par une de voz lettres, comme le visage de Monseigneur
le Duc se va tous les jours rabillant, et qu'encores
vous y voulez faire applicquer les remèdes du mèdecin, qui
est allé par dellà; en quoy elle m'a dict qu'elle s'estoit fort
esbahye, veu l'extrême bonne affection qu'avez tousjours
monstrée vers toutz voz enfans, que ne luy heussiez faict
pourvoir de bonne heure à ce grand inconvénient, qui tant
luy gastoit le visage. Sur ce, etc.</p>

<p class="right">Ce <span class="xs">II</span><sup>e</sup> jour d'octobre 1572.</p>

<p><span class="pagenum"><a id="Page_160"> 160</a></span></p>

<h2>CCLXXVIII<sup>e</sup> DÉPESCHE</h2>

<p class="center">&mdash;du <span class="xs">VII</span><sup>e</sup> jour d'octobre 1572.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Maladie d'Élisabeth.&mdash;Retard apporté à l'audience demandée par l'ambassadeur.&mdash;Nouvelle
irritation causée en Angleterre par les nouveaux massacres
de Rouen.&mdash;Efforts des partisans de l'Espagne pour faire rompre
l'alliance avec le roi.&mdash;Nécessité de rassurer les protestans en France.</p>

<p class="dest">Au Roy.</p>

<p>Sire, j'espérois, vendredy dernier, troysiesme de ce
moys, aller trouver la Royne d'Angleterre à Windesore
pour luy faire entendre les particullarités que, par vostre
lettre du <span class="xs">XXII</span><sup>e</sup> du passé, il vous a pleu me commander de
luy dire, qui sont toutes d'un si grand contantement et d'une
si honneste satisfaction pour elle, qu'elle ne le sçauroit desirer
davantage; mais elle me manda, le jeudy au soir,
que je l'excusasse pour le dict vendredy, car avoit dellibéré
de prendre mèdecine, et encores pour tout le jour d'après,
car sçavoit que ne pourroit se trouver bien; mais que je
pourrois venir le dimanche, ou bien que, si c'estoit chose
pressée, qu'elle remettroit sa mèdecine à une aultre foys.</p>

<p>Je n'ay ozé, Sire, tant présumer que de retarder chose
qui appartînt à sa santé, dont, ayant remis d'y aller au
dict dimanche, le comte de Sussex m'a faict entendre, le
samedy, à la nuict, qu'elle n'avoit peu prendre sa mèdecine,
comme elle l'espéroit, le vendredy, s'estant trouvée ung peu
mal, et s'estoit mise entre les meins de son mèdecin, dont
ne sçavoit quand je la pourrois voyr; mais que, si j'avoys
à luy communicquer quelque chose de la part de Vostre
<span class="pagenum"><a id="Page_161"> 161</a></span>
Majesté, je le pouvois escripre à milord trézorier qui le luy
feroit très volontiers entendre. J'ay, le bon matin, dépesché
ung des miens jusques là, affin d'entendre plus particullièrement
de la santé de la dicte Dame, et pour dire au
dict comte de Sussex que j'ay à présenter à elle des lettres
de Vostre Majesté en créance sur moy, qui ne se peut faire
sans que je soye présent, et que pourtant j'attandray paciemment
sa commodicté et bonne disposition. Ce que j'ay
faict, Sire, affin que je puisse remarquer, par ses propres
parolles et contenance, en quoy elle persévère vers Vostre
Majesté; car je sens bien que toutes choses ont commencé
et continuent de nous devenir si contraires par deçà, depuis
l'émotion de Paris, (et mesmes pour l'orrible tragédye qui
s'est jouée à Rouen, à l'espectacle de laquelle plusieurs
angloys ont esté présens, qui raportent qu'on y continue
encore de contreindre ceulx de la nouvelle religion de se
rebaptiser, ou bien l'on les tue sans rémission), que ceulx de
ce conseil ne travaillent en rien tant, à ceste heure, que
de cercher comment la dicte Dame se pourra retirer de
vostre intelligence; et observent le temps, quand, et à quelle
occasion, elle le pourra faire sans danger. Dont les partisans
de Bourgogne ont le vent en poupe, et sont ceulx qui,
plus que les aultres, bien que la ruyne des Protestans leur
playse, agravent les meurtres et exécutions de France, et
cellèbrent jusques au ciel le duc d'Alve de ce qu'il a seu,
par sa valeur, et de vifve force, repoulser l'armée du prince
d'Orange et reprendre Montz, et a gardé la capitulation à
ceulx de dedans, et n'en a esté tué pas ung soubz la seurté
de sa parolle. Et suis adverty, Sire, que le courrier Francisque,
flammant, lequel Anthonio de Guaras avoit dépesché
devers le dict duc, a esté redépéché de deçà, le
<span class="pagenum"><a id="Page_162"> 162</a></span>
jour après que le dict duc a esté dedans Montz; et luy
et Guaras sont, depuis deux jours, à Windesor, dont je
ne veulx perdre l'occasion, s'il m'est possible, de parler
moi mesmes à ceste princesse, affin de tenir vostre party
le plus relevé que je pourray vers elle, et, en l'assurant
tousjours de vostre parfaicte amityé, la randre de plus en
plus bien édiffiée de Voz Majestez Très Chrestiennes et
des vostres sur tout ce qui est advenu par dellà.</p>

<p>J'entendz qu'il est arrivé ung navyre de la Rochelle et
que quelqu'ung de ceulx, qui estoient dedans, est allé jusques
à Windesore, mais ne sçay encores qu'il y négocie;
seulement il a dict, en passant, que ceulx de sa ville,
pour les choses advenues à Paris, n'avoient du commancement
voulu prendre aultre dellibération que de faire
tout ce que Vostre Majesté leur commanderoit, mais, entendant
l'exécution, qui depuis a esté faicte ez aultres
villes, ilz vouloient pourvoir à leur seureté. Quelqu'ung m'a
dict que le vidame de Chartres, et M<sup>r</sup> de Pontivy sont
abordés deçà. Je mettray peyne de le mieulx sçavoir, et
vous puys bien assurer, Sire, qu'il y arrive tous les jours
beaucoup de voz subjectz de la dicte nouvelle religion.</p>

<p>La souspeçon et deffiance croît de plus en plus en ceulx
cy, et ne peulvent, par mes parolles ny par les propres
lettres de Vostre Majesté, lesquelles je ne fay quelquefoys
difficulté de les leur fère voyr, aulcunement se rasseurer;
car disent que les effectz, lesquelz conveinquent et les parolles
et les lettres, leur monstrent ce qu'ilz doibvent creindre.
Et ont esté milord de Lestre et le comte de Lincoln,
avec les mestres des fortiffications, à Porsemmue et en l'isle
d'Ouic, pour mettre ces deux lieux en deffance. Je ne fay
doubte que leur deffiance ne croisse aussy du costé d'Espaigne,
<span class="pagenum"><a id="Page_163"> 163</a></span>
mais il leur est plus facille de s'en mettre hors, à
cause de leur ancienne allience, que de nous qui leur sommes
nouveaulx, et non encores bien esprouvés amys. Sur
ce, etc. <span class="i2">Ce <span class="xs">VII</span><sup>e</sup> jour d'octobre 1572.</span></p>

<p class="dest">A la Royne</p>

<p>Madame, si je retarde un peu plus que de coustume de rendre
responce aulx lettres que Voz Majestez m'ont escriptes,
du <span class="xs">XXII</span><sup>e</sup> du passé, elles verront, par celles que j'escriptz
présentement au Roy, que l'occasion en est, pour ung peu,
l'indisposition qui a prins à la Royne d'Angleterre, et pour
ne vouloir en ce temps rien trecter avec elle sinon par moy
mesmes, n'ayant encores bien recognu quelz persévèreront
d'estre ses conseillers vers la France depuis ceste
émotion de Paris; dont je veulx attandre que la dicte Dame
se porte mieulx pour parler à elle, et que par ses propos et
ses contenances, je puisse mieulx conjecturer, que ne pourrois
faire par ung tiers, qui ne me rapporteroit sinon les
simples parolles de sa responce, quelle est son intention.</p>

<p>Et semble bien, Madame, s'il se pouvoit faire que ceulx
de la nouvelle religion se voulussent ung peu rassurer, et
que M<sup>r</sup> de Walsingam représentât par deçà une partie de
ces tant importantes occasions, qui ont meu Voz Majestez
de leur faire supercéder des presches et des assemblées publicques,
sans leur oster la privée liberté de leurs maysons,
que cella serviroit beaucoup à l'advancement du propos de
Monseigneur le Duc, et m'ayderoit grandement de conveincre
aulcuns de la dicte religion, qui afferment qu'encores
après les grandes exécutions passées, eulx, estantz depuis
à Roan, ilz ont esté ung soyr advertys par leurs hostes de
s'en fouyr, parce qu'ung nouveau mandement estoit secrettement
<span class="pagenum"><a id="Page_164"> 164</a></span>
arrivé de la court, par où l'on mandoit de mettre
à mort ceulx qui restoient de la dicte religion qui ne la
vouldroient renoncer. De quoy les Anglois s'animent davantage
contre nous, et crient que toutz les édictz et
trectés que le Roy faict pour ou avec ceulx de leur religion,
ne sont que pour les tromper. Je feray tout ce que
je pourray pour entretenir ceste princesse et les siens en
bonne disposition, mais il fault que le plus grand moyen
m'en viegne du Roy et de Vostre Majesté; que toutz deux
me faciez parler avec eulx, tant du présent que de ce que
prétandez pour l'advenir, en ce que vous sçavez qu'ilz ont
à cueur, comme pouvez bien juger, Madame, que leur
ambassadeur ne leur en déguysera rien, ou aultrement
vostre parole viendra à estre de nulle authorité, et moy ridiculle,
en tout ce que je leur diray ou promectray de vostre
part. Et sur ce, etc. <span class="i2">Ce <span class="xs">VII</span><sup>e</sup> jour d'octobre 1572.</span></p>

<h2>CCLXXIX<sup>e</sup> DÉPESCHE</h2>

<p class="center">&mdash;du <span class="xs">XIII</span><sup>e</sup> jour d'octobre 1572.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Conférence de l'ambassadeur avec le comte de Sussex, Leicester et Burleigh
pendant la maladie de la reine.&mdash;Efforts de l'ambassadeur afin de renouer
les diverses négociations.&mdash;Motifs donnés par Burleigh du peu de confiance
que les Anglais doivent avoir dans le roi.&mdash;Assurance de l'ambassadeur
que les protestans recevront toute protection en France.&mdash;État de la
négociation du mariage.</p>

<p class="dest">Au Roy.</p>

<p>Sire, ce que, par mes précédantes, je vous ay escript,
de quelque petite indisposition qui avoit prins à la Royne
d'Angleterre, au retour de son progrès, cella peu à peu
<span class="pagenum"><a id="Page_165"> 165</a></span>
s'est converty en ung ou deux accès de fiebvre, et après en
la picote ou petite vérolle, qui luy faict tenir le lict; dont
n'ay ozé incister de parler à elle, par ce mesmement qu'il
luy en estoit sorty au visage, mais non pas beaucoup.</p>

<p>Elle a depputé milord trézorier et les deux comtes de
Sussex et de Lestre pour entendre ce que j'avoys à luy
dire de la part de Vostre Majesté; ausquelz j'ay récité le
contenu de vostre lettre du <span class="xs">XXII</span><sup>e</sup>, ainsy qu'elle est bien
ample et pleine de beaucoup d'honnestes particullarités,
si bien déduictes pour la satisfaction de ceste princesse et
de tout ce royaulme, qu'il ne m'a esté besoing d'y adjouxter
quasy ung seul mot du mien; et seulement j'ay
uzé de la plus grande expression qu'il m'a esté possible
pour leur confirmer ce que je leur disoys, et les assurer
que leur Mestresse trouvera toute vérité et certitude en ce
que Vostre Majesté luy promect.</p>

<p>Ilz m'ont presté fort bénigne audience; et, après avoir
conféré ensemble, milord trézorier, pour les troys, m'a
dict qu'ilz avoient grand plésir de cognoistre par mon discours
que Vostre Majesté continuoit en une semblable
bonne et sincère disposition vers leur Mestresse, qu'il sçavoit
bien qu'elle persévéroit vers vous; et que, de toutes
les particularités que je venois de leur réciter, qui estoient
beaucoup en nombre, ilz n'en avoient ouy pas une qui ne fût
pour luy apporter du contantement, et plus celle que nulle
aultre, par où apparoissoit qu'en toutes choses vous aviez
desir de la contanter; dont ne feroient faulte de luy rapporter
fort fidellement le tout, aulx mesmes termes que je
le leur avois dict, ou le plus près d'iceulx qu'il leur seroit
possible; et que, s'il me plaisoit leur donner ung extrêt de
vostre lettre, ou bien l'original, qui estoit signé de vostre
<span class="pagenum"><a id="Page_166"> 166</a></span>
mein, puisqu'il ne contenoit sinon les bonnes choses que
je leur avois rapportées, qu'ilz donroient ce plésir à leur Mestresse
de la luy lire entièrement.</p>

<p>Je leur ay respondu que, possible, auroient ilz pensé
que, comme ministre affectionné à la paix, et desirant
toujours une bonne intelligence entre ces deux royaulmes,
j'avoys entreprins, affin de rabiller les choses, de faire cest
office de moy mesmes, sans en avoir charge; mais je les
priois que, comme je n'avoys jamais rien faict de semblable,
qu'ainsy voulussent ilz croyre qu'à ceste heure, moins que
jamais, vouldrois je advancer une seule parolle à leur Mestresse
ny à eulx, sans en avoir ung bien exprès commandement,
et pourtant qu'ilz pouvoient voyr les propres lettres
de Vostre Majesté, lesquelles j'avois en la mein, et
les leur ay incontinent exhibées; car aussy avoys je proposé
de les monstrer à la dicte Dame, ayant seulement immué
une sillabe d'ung mot, et adjouxté par interligne ung aultre
mot, et changé ung bien peu la substance du déchiffrement
qui y estoit; duquel je ne leur ay faict que lecture en passant,
sans leur en laysser rien par escript.</p>

<p>Et milord trézorier avec plésir a prins la dicte lettre,
et, après en avoyr, à parcelles, quasy leu la pluspart, il
m'a dict que sa Mestresse seroit bien ayse de la voyr; à
quoy non seulement j'ay condescendu, mais je l'ay prié de
la luy monstrer; et eulx trois, avec une protestation que
ce ne seroit pour servir de responce, jusques à ce qu'ilz auroient
parlé à leur Mestresse, m'ont prié que je prinse de
bonne part ce que, par manière de conférance, ilz me
vouloient dire: c'est que Dieu leur estoit tesmoing combien
la Royne, leur Mestresse, et eulx avoient esté et estoient
en grande peyne de dissuader au commun de ce
<span class="pagenum"><a id="Page_167"> 167</a></span>
royaume que Vostre Majesté ne leur heût desjà dénoncé
la guerre, comme prince du tout déterminé à la ruyne des
Protestans; car, par plusieurs coppies, qui leur avoient
esté envoyées de divers endroictz de France, de certeines
lettres, escriptes le <span class="xs">XXIIII</span><sup>e</sup> d'aoust, au nom de Vostre Majesté,
pour advertyr les gouverneurs que l'exécution du feu
Amiral estoit advenue par la querelle de la mayson de
Guyse, voyantz qu'incontinent après il estoit sorty d'aultres
lettres pour déclarer que cella estoit advenu pour une
conspiration que luy et ceulx de la nouvelle religion avoient
faicte contre Vostre Majesté, ilz vouloient inférer que
vous vouliés par là prendre une apparante occasion, (laquelle
nul, à la vérité, ne pourroit nier que ne fût juste,
si elle estoit bien advérée), de vous porter pour capital ennemy
de toutz les Protestans, et que les exécutions, qui
depuis s'en estoient ensuivyes, le monstroient assez; mesmes
que plusieurs angloys, qui avoient esté à Roan, lors
de la sédition, rapportoient qu'elle estoit advenue par
mandement de Vostre Majesté, jusques à affermer qu'ilz
avoient veu de voz propres lettres à cest effect, et qu'ilz
me vouloient bien dire aussy que la conjouyssance que M<sup>r</sup>
le cardinal de Lorrayne, personnage principal de vostre
conseil, avoit faicte au Pape, au nom de Vostre Majesté,
laquelle il avoit faicte publier en lettres d'or sur la porte
de l'hostel S<sup>t</sup> Louis à Romme<a name="FNanchor_6" id="FNanchor_6" href="#Footnote_6" class="fnanchor">[6]</a>, en portoient grand tesmoignage;
et que tout cella estoit cause que, oultre l'indignation
de la noblesse, et des meilleurs du royaulme, qui
se voyoient comme toutz admonestés par là de debvoir
<span class="pagenum"><a id="Page_168"> 168</a></span>
prendre les armes pour leur deffance, leurs marchandz estoient
venus semondre tout ce conseil de leur laysser
transporter leur traffic, et mesmes de s'aller pourvoir de
vin et d'aultres denrées, ailleurs que de la France, baillantz
des démonstrations, par articles, que cella seroit à la
seureté et utilité de l'Angleterre; mais qu'ilz avoient faict
tout ce qu'ilz avoient peu pour modérer les ungs et radoulcir
les aultres, par les mesmes bonnes remonstrances,
qu'ilz avoient apprinses de moy, de l'intention de Vostre
Majesté. Et néantmoins, si l'on ne leur monstroit quelque
meilleur effect de vostre part, ilz n'estimoient pas
qu'ilz se puissent assez rasseurer pour s'ozer encores commètre
ny eulx, ny leurs biens, à la France; et que l'effect,
à leur advis, seroit bon, et rendroit les leurz bien édiffiez
de beaucoup de choses passées, si Vostre Majesté faisoit
faire punition exemplaire d'aulcuns de ces plus principaulx
séditieulx de Roan, ainsy que vostre lettre, laquelle les
avoit bien fort resjouys, monstroit que vous estiez résolu
de le faire; et quand à eulx troys, ilz croyoient que l'Angleterre
les réputeroit pour traistres, si, premier que
avoyr veu quelque chose de cella, ilz conseilloient l'entrevue
de la Royne, vostre mère, avecques leur Mestresse.</p>

<p>Je leur ay respondu briefvement que leur dicte Mestresse
et eulx voyoient, par voz lettres et par voz parolles,
une si bonne et droicte intention de Voz Majestez Très
Chrestiennes et de toutz les vostres vers ce royaulme,
qu'ilz n'en debvoient nullement doubter, ny faire ces argumentz
au contrayre, et l'expérimenteroient encores meilleure,
quand il en faudroit venir à l'espreuve.</p>

<p>Ilz ont suivy à me dire qu'ilz estimoient que Vostre
Majesté ne pourroit trouver maulvès que les pouvres françoys,
<span class="pagenum"><a id="Page_169"> 169</a></span>
de leur religion, qui fuyoient icy, pour saulver leurs
vyes, y fussent receus.</p>

<p>Je leur ay respondu que je n'avoys nul commandement
de parler de cella, et qu'il sembloit bien que, sellon le
dernier traicté de plus estroicte confédération, les Françoys
pouvoient venir icy, et les Angloys passer en France, sans
aulcune difficulté; mais je les supliois que la recordation
de leurs fuitifz, qui avoient trecté avec le duc d'Alve, les
gardât de vous donner semblable souspeçon d'eulx; que,
quand leur Mestresse voudroit intercéder vers Vostre Majesté
pour aulcuns des dicts françoys, oultre que vos édictz
les assuroient assez, encores, pour l'honneur d'elle, seroient
ilz davantage assurés et bien trectés en vostre royaulme;
néantmoins que d'avoyr estroicte praticque avec ceulx qui
se monstreroient ou malcontantz, ou qui voudroient dresser
des entreprinses, au préjudice de la paix de vostre
royaulme, que cella ne se pourroit faire, sans que vous
en heussiez beaucoup de jalouzie.</p>

<p>Ilz m'ont réplicqué qu'à la vérité, le vidame de Chartres
estoit en ceste court, où il estoit venu pour eschaper le
danger de sa vye; de quoy ilz ne luy pouvoient faire tort,
non plus qu'aulx habitans de la Rochelle, d'avoir, à ce
qu'on disoit, fermé leurs portes à ceulx qui ne faysoient
conscience de tuer indifféremment, et sans forme de justice,
toutz ceulx de leur religion; mais que je pouvois
asseurer Vostre Majesté que leur Mestresse, ny nul de son
conseil, ne presteroit l'oreille à pas ung qui voulût rien
troubler en vostre royaulme. Et, pour le regard de ce que,
par une particullarité de mon dire, laquelle, Sire, je n'ay
pas insérée icy, je leur avoys remonstré qu'on souspeçonneroit
une grande altération entre Voz Majestez, si les
<span class="pagenum"><a id="Page_170"> 170</a></span>
Angloys n'alloient ceste année à Bourdeaulx, qu'ilz trouvoient
bon, pour obvier à cella, qu'ilz y allassent, soubz
la seureté que je leur monstrois de voz lettres, et soubz
celle que je leur promectois; que pourtant ilz les feroient
partir du premier jour, et qu'ilz pensoient aussy, Sire, que,
s'il vous playsoit de faire dépescher nouvelles lettres de
vostre grand sceau, ez endroictz où le trafficq de leurs
marchandz s'adonne en France, pour les y faire bien recepvoir,
et deffendre de ne leur meffaire ny mesdire, sur
grandz peynes, et qu'il leur en fût monstré, icy, ung
extrect, que cella, possible, les encourageroit davantage,
et aussy de mettre ordre, touchant les biens et marchandises
qu'ils avoient commis en divers lieux à ceulx de la
nouvelle religion, qui ont esté tués, ou s'en sont fouys,
qu'il leur en soit faict droict et restitution.</p>

<p>En quoy je leur ay fort promis que Vostre Majesté ne
feroit point de difficulté à tout cella. Et ainsy, après les
avoyr fort soigneusement enquis du bon portement, et
disposition de leur Mestresse, je me suis gracieusement
licencié d'eux.</p>

<p>Et le jour d'après, milord trézorier m'a mandé que la
dicte Dame avoit prins beaucoup de contantement de la
lettre de Vostre Majesté, et avoit longuement devisé, avec
eux troys, de la responce qu'elle y debvoit faire, et qu'il
estoit après à la rédiger par escript, pour, puis après, me
la faire entendre; dont je l'attandz dans deux ou troys
jours. Je creins assez qu'une partie de la flotte pour les
vins n'aille à la Rochelle, qui pourtant vous suplie très
humblement, Sire, de pourvoir bientost à la réduction
d'icelle ville; car de là dépend le repos de vostre royaulme,
et la paix avec les estrangers. J'ay faict parler au S<sup>r</sup> de Colombières,
<span class="pagenum"><a id="Page_171"> 171</a></span>
qui est en ceste ville, lequel monstre de n'avoir
nulle plus grande affection que de demeurer vostre très
obéissant et fidelle subject, pourveu qu'il le puisse faire
avec la seureté de sa vye. Il vous pléra m'en mander vostre
intention. Je n'ay aultres nouvelles d'Escoce, sinon qu'on
y a prorogé l'abstinence pour huict jours, affin de moïenner
l'accord, mais l'on doubte assez qu'il se puisse faire.
Sur ce, etc. <span class="i2">Ce <span class="xs">XIII</span><sup>e</sup> jour d'octobre 1572.</span></p>

<p class="blockquote">
Tout présentement, je viens de recepvoir vostre dépesche du <span class="xs">IIII</span><sup>e</sup>
du présent avec le saufconduict.</p>

<p class="dest">A la Royne</p>

<p>Madame, en faysant la négociation, que verrez par la
lettre du Roy, avec troys seigneurs de son conseil, j'ay
mis peyne de tirer d'eux en quelle bonne intention leur
Mestresse persévéroit d'estre vers le propos de Monseigneur
le Duc, et si elle estoit point disposée à l'entrevue, en quoy
les deux plus inthimes m'ont monstré que Mon dict Seigneur
le Duc estoit tousjours en fort bon concept vers elle, et
qu'elle avoit très bonne opinyon de luy; mais qu'elle et
eulx deux estoient merveilleusement contredictz en la
poursuite de ce propos, jusques à ce qu'il se puisse bien
voyr que l'estat de ce royaulme n'est pour en recepvoir
aulcune altération, ains pour en confirmer davantage son
repos; et le troysiesme m'a dict que, de tant que les responces,
qu'elle nous avoit faictes jusques icy, ne la constituoient
en aulcune obligation, que la difficulté seroit grande
comme pouvoir conduire les choses en façon qu'elle et ses
subjectz s'y vueillent maintenant obliger, après une si
expresse déclaration de Voz Majestez et de toute la France
<span class="pagenum"><a id="Page_172"> 172</a></span>
contre la cause de leur religion, toutesfoys que je ne pourrois
de mon costé procéder par nulle meilleure voie que
par celle que je suivoys, et qu'ilz verroient, toutz troys,
avec leur Mestresse, comme elle se pourroit bien conduire
en cest endroict, dont m'y seroit bientost faict responce. Et,
au regard de l'entrevue, que se trouvant leur Mestresse en
une indisposition que les dames ne vuellent guières qu'on
les voye, et mesmes qu'elle n'est pour sortir d'ung moys
de sa chambre, dont l'yver sera bien avant, qu'ilz ne
voyent comme cela se puisse bien commodément faire de
cest an; joinct l'aultre rayson qu'ilz m'avoient desjà desduicte,
laquelle, Madame, j'ay mise en la lettre du Roy.
Et, quant aller aux isles de Gerzé ou Grènezé, que ce seroit
aultant à leur Mestresse comme si elle passoit du tout en
France, (car aussy en sont elles vingt foys plus près que
de l'Angleterre), comme pour aller chercher mary par
dellà.</p>

<p>Je n'ay deffailly de réplicques, lesquelles ilz m'ont promis
de les faire toutes entendre à la dicte Dame, dont attandz
meintenant sa responce.</p>

<p>Milord trézorier a jecté bien loing de faire meintenant
nul voyage en France, à cause de ses indispositions de la
goutte et colicque, mais le comte de Lestre m'a respondu
qu'il seroit tousjours prest d'aller là où sa Mestresse luy
commanderoit, et mesmes vers Voz Majestez Très Chrestiennes,
quand il pourroit servir au propos de l'amityé et
du mariage, et à la réconciliation de ceulx de sa religion.
Et toutz deux m'ont rendu très humbles merciementz pour
l'honnorable tesmoignage, que je leur ay monstré en voz
lettres, que Voz Majestez leur rendoient, et la bonne
estime en quoy vous les teniez; qui pourtant se santent
<span class="pagenum"><a id="Page_173"> 173</a></span>
d'avoir de plus en plus très grande obligation à vostre
service. Et sur ce, etc.</p>

<p class="right">Ce <span class="xs">XIII</span><sup>e</sup> jour d'octobre 1572.</p>

<h2>CCLXXX<sup>e</sup> DÉPESCHE</h2>

<p class="center">&mdash;du <span class="xs">XVIII</span><sup>e</sup> jour d'octobre 1572.&mdash;</p>

<p class="center">(<i>Envoyée exprès jusques à Calais par Grognet.</i>)</p>

<p class="hanging indent">
Réponses faites au nom d'Élisabeth aux demandes du roi.&mdash;Efforts de
l'ambassadeur pour combattre les intrigues de l'Espagne.&mdash;Nouvelles
de la Rochelle; crainte que les armemens faits à Londres n'aient
pour but de rallumer la guerre civile en France.&mdash;Affaires d'Écosse.&mdash;Danger
de Marie Stuart.&mdash;Le vidame de Chartres réfugié en Angleterre.&mdash;Demande
d'instruction sur la conduite que doit tenir l'ambassadeur à l'égard
des protestans français réfugiés en Angleterre.&mdash;Nécessité où s'est trouvé
l'ambassadeur d'accorder que l'entrevue se pût faire à Douvres.&mdash;Danger
que pourrait avoir cette entrevue.&mdash;Demande par l'ambassadeur de son
rappel.</p>

<p class="dest">Au Roy.</p>

<p>Sire, après que les troys seigneurs, avec lesquelz j'ay
heu ceste foys à négocier sur la dépesche de Vostre Majesté,
du <span class="xs">XXII</span><sup>e</sup> du passé, ont heu rapporté à leur Mestresse
les choses que je leur avoys dictes, et qu'elle a heu longuement
conféré là dessus avecques eulx, ilz se sont, avec
tout le reste du conseil, plusieurs foys assemblés pour dellibérer
comme l'on auroit à m'y respondre. Et enfin ilz
m'ont mandé par ung des miens ce que Vostre Majesté
verra en cest aultre escript, séparé, lequel luy mesmes, en
leur présence, a recueilly, ainsy mot à mot, comme ilz le
luy ont dict, qui monstre bien, Sire, qu'ilz mettent grand
peyne de faire devenir ceste princesse fort ombrageuse et
deffiante de tout ce qui leur est maintenant proposé de
<span class="pagenum"><a id="Page_174"> 174</a></span>
vostre part. Et, de tant qu'ilz y explicquent ouvertement
leurs conceptions, je n'ay que y adjouxter, sinon qu'il me
semble, Sire, qu'encores qu'ilz se monstrent bien farouches,
si ont ilz grand plésir, pendant que l'intention du
Roy d'Espaigne ne leur est encores bien cognue, de voyr
que la vostre tend à persévérer vers eulx; en quoy, encor
que tout ce dont ilz uzent à ceste heure vers vous, ne
soit, à mon advis, que pour vous entretenir affin de gaigner
le temps, si se peut il fère que le dict temps et les bons
déportemens, dont vous et voz subjectz uzerez cepandant
vers eulx, leur apprendra de ne se debvoir point départir
d'avecques vous, et de n'espérer jamais trouver si bonne
addresse vers le Roy d'Espaigne comme vers Vostre Majesté;
qui est ce en quoy je travaille le plus maintenant,
par toutz les moyens et démonstrations et communicquation
de voz lettres, qu'il m'est possible de le faire, affin mesmement
que les agentz du dict Roy d'Espaigne ne se prévaillent
trop icy des choses advenues en France; qui, à la
vérité, s'esforcent de les interpréter fort mal pour advancer
leurs affères et traverser d'aultant ceulx de Vostre
Majesté; car, sans cella, je ne mettroys la peyne de radoulcir
tant les Angloys comme je fay; qui se monstrent si extrêmes
que souvant ilz me font honte des choses qu'ilz me disent.
J'eusse espéré pouvoir tirer quelque chose de plus
gracieulx de ceste princesse, si je luy eusse faict voyr la
bonne lettre de Vostre Majesté, que je n'ay pas faict de
ceulx de son conseil. Tant y a qu'ilz ont meurement dellibéré
leur responce; et leur Mestresse l'a aprouvée.</p>

<p>Guaras et Sanvictores, qui sont espaignolz, et le cavalier
Geraldy qui est icy pour le roy de Portugal, sont beaucoup
mieulx ouys, et plus favorablement receus en ceste
<span class="pagenum"><a id="Page_175"> 175</a></span>
court qu'ilz ne souloient. Icelluy Guaras a grande espérance
de faire retirer toutz les angloys qui sont à Fleximgues
et en Flandres, et qu'il remettra en bon trein l'accord
des différendz et de l'entrecours des Pays Bas, bien
que freschement soient arrivés aulcuns bourgois du dict
Fleximgues et de Holande, qui font tenir ceste dellibération
en quelque suspens. Les princes protestans ont aussy
envoyé secrettement ung personnage de qualité qui ne se
montre point, duquel je n'ay encores aprins le nom. Il négocie
souvant avec quatre de ce conseil, et semble qu'il
obtiendra quelque provision de deniers.</p>

<p>Ung bourgoys de la Rochelle, nommé Duret, est icy,
lequel, encor qu'il monstre d'y estre venu pour le faict de
marchandise, si a il, et ung Bobineau qui est aussy de la
Rochelle, esté quelques jours à Vindezor. J'entendz qu'on
a dépesché incontinent ung vaysseau angloys au dict lieu
de la Rochelle pour aller voyr comme les choses s'y passent;
car il s'en parle icy diversement. Et c'est de ce costé
là, Sire, que je ne puys cesser de vous suplier très humblement
qu'il vous playse en quelque façon y pourvoir, le plus
promptement qu'il vous sera possible: car, voyant que
ceulx cy sont fort dégoustés de la France, et que, toutz les
jours, ilz tiennent plusieurs heures, soyr et matin, très estroictement
le conseil; et qu'ilz ont mandé force capitaynes
et mariniers, et préparent de mettre dix grandz navyres
dehors pour les tenir à Porsemue, je ne puis avoir
sinon bien suspecte ceste leur grand deffiance, et creindre
que, pour s'en rasseurer, ilz vueillent fomenter en ce qu'ilz
pourront les troubles dans vostre royaulme; et ne fay doubte
qu'ilz ne recherchent le comte de Montgommery par le
moyen de son beau frère, qui est voysin du dict Portsemmue,
<span class="pagenum"><a id="Page_176"> 176</a></span>
et pareillement le cappitaine Sores, auquel a
esté desjà ordonné ung logis pour luy et sa famille à
Hamptonne.</p>

<p>Je sentz bien aussy qu'ilz font de grandes dellibérations
sur l'Escoce pour y suprimer du tout l'authorité de la
Royne d'Escoce, et y relever celle du prétandu régent, et
pour parachever icy, s'ilz peuvent, la ruyne de la dicte
Dame à ce prochein parlement; lequel, à ce que j'entendz,
ilz veulent rouvrir le lendemain de la Toutz Sainctz pour
ce seul effect, qui ne sera sans que la pouvre princesse ayt
grand besoing de vostre faveur; et néantmoins je creins
assez qu'elle ne luy sera de si seur refuge comme elle luy
a esté jusques icy. Il a esté dépesché, coup sur coup, troys
courriers à Barvic pour les choses du dict pays, sans qu'on
m'ayt faict part de rien, et n'ay nulles lettres de dellà depuis
le <span class="xs">VIII</span><sup>e</sup> de septembre; tant y a que quelqu'ung m'a dict
que les seigneurs du pays ont prins ung expédiant d'accord
d'entre eulx, et que l'ung party s'est uny avecques l'aultre,
et toutz deux avecques les Anglois pour se munir et
pourvoir contre l'aparance, que les choses de France leur
font creindre, qu'il y ayt entreprinse faicte pour exterminer
de toutz pointz leur religion; et que M<sup>r</sup> Du Croc et
son beau filz, et monsieur de Vérac, seront icy le <span class="xs">XX</span><sup>e</sup> ou
<span class="xs">XXII</span><sup>e</sup> de ce moys, estantz desjà arrivés à Barvic. Ce que
je mettray peyne de sçavoir mieulx au vray.</p>

<p>M<sup>r</sup> le vidame de Chartres, ayant trouvé ung des miens
à Windesor, est venu parler à luy, et luy a dict que, nonobstant
l'exécution de Paris, il avoit une foys résolu de se
tenir en sa mayson soubz la sauvegarde que Vostre Majesté
luy avoit envoyée, mais que depuis il fut adverty que
le S<sup>r</sup> de Saint Légier venoit avecques forces pour le surprendre,
<span class="pagenum"><a id="Page_177"> 177</a></span>
ce qui l'a contreinct de passer deçà, et qu'il me
viendroit voyr; dont vous suplie très humblement, Sire,
me commander comme j'auray à uzer vers luy et vers
toutz ceulx de la nouvelle religion qui ont passé deçà, qui
s'adressent à moy. Et sur ce, etc.</p>

<p class="right">Ce <span class="xs">XVIII</span><sup>e</sup> jour d'octobre 1572.</p>

<p class="dest">A la Royne</p>

<p>Madame, j'eusse espéré une meilleure responce de la
Royne d'Angleterre si j'eusse parlé à elle, que non de l'avoir
heue ainsy par l'entremise de ceulx de son conseil. Il
est vray que tout ce qu'on m'a dict ceste foys n'est qu'en
attandant ce que le Roy et Vostre Majesté aurez advisé sur
ma dépesche, du <span class="xs">XXIX</span><sup>e</sup> du passé, et sur ce que, conforme
à icelle, M<sup>r</sup> de Walsingam vous aura dict davantage; dont
m'assurant que Voz Majestez y auront prins une bonne et
vertueuse résolution, je ne m'advanceray de rien vers eulx
jusques à voz premières lettres et voz procheins commandementz.
Mais sur ce, Madame, que Vostre Majesté avoit
trouvé ung peu estrange que j'eusse offert l'entrevue à
Douvre, et qu'il ne vous souvenoit de me l'avoir ainsy expressément
mandé, je vous suplie très humblement de
considérer que, ayant la Royne d'Angleterre jetté bien
loing de faire la dicte entrevue sur mer, jusques à me dire
que ses conseillers estimoient qu'on se mocquât d'elle, de
l'avoir mis en avant; et luy ayant respondu que vous n'aviez
pensé qu'elle le deût trouver maulvès, à cause qu'elle a ung
équippage de mer si beau et si bon, qu'il ne luy pouvoit
revenir qu'à plésir et commodicté de s'en servir à cest
honnorable effect; et néantmoins que, sur ce que M<sup>r</sup> de
Vualsingam vous en avoit depuis remonstré, vous luy aviez
<span class="pagenum"><a id="Page_178"> 178</a></span>
promis d'escripre à la dicte Dame que vous n'estiez trop
escrupuleuse, et que vous seriez contante que ce fût là où
seroit advisé, dont estimiez qu'il seroit bien à propos,
pour l'une et pour l'aultre, de choisir à cest effect l'isle de
Gerzé ou de Grènezé; et m'ayant la dicte Dame rejecté
cella aussy loing que le premier, me disant qu'elle ne voyoit
nul lieu plus à propos que Douvre, mais qu'elle ne pensoit
pas que nul de ses conseillers en peût estre maintenant
d'advis; et que mesmes il y avoit bien à regarder comme
recepvoir et traicter une si grande Royne et ung si grand
trein comme celluy que Vostre Majesté admèneroit, je ne
peus faire de moins, voyant toutz aultres expédiantz rejectés,
que de luy dire que, veu ce qu'aviez promis à
M<sup>r</sup> de Walsingam d'escripre, Vostre Majesté pourroit accorder
de venir en quelque lieu en terre qui seroit advisé,
sans expéciffier nullement Douvre, et avec compagnie modérée,
et avec les seurtés telles, comme il convenoit à la
personne d'une si grande princesse. En quoy je n'estime pas,
Madame, m'estre advancé en cella de luy offrir davantage
que ne pourtoient les lettres du Roy et vostre, du <span class="xs">XII</span><sup>e</sup> de septambre,
et si, ay tousjours réservé, plus que n'est en icelles,
les seuretés que vouldrés demander, n'ayant jamais accordé
du dict lieu de Douvre, ny aussy je ne l'ay pas contredict;
car je vous puis asseurer, Madame, qu'il n'y a
nul aultre lieu si commode que celluy là, et ne voy point,
si vous le débatez, qu'il en faille parler de nul aultre.</p>

<p>Tant y a que les choses n'en sont encores si près, et si,
se représantent, de jour en jour, tant de nouveaulx escrupules
devant mes yeulx, sur la dicte entrevue, pour le regard
de Vostre Majesté, que je ne l'oze aulcunement solliciter,
non que je y cognoisse aulcun apparant danger;
<span class="pagenum"><a id="Page_179"> 179</a></span>
mais il y pourroit intervenir ou parolle ou démonstration
de quelque anglois, en l'endroit de quelqu'un des vostres,
sur l'émotion de Paris, que je le voudrois, puis après,
avoir rachepté avecques la vie, joinct que nous sommes si
procheins de l'yver que la mer commancera de devenir
bientost bien fâcheuse. Et je desirerois bien aussy, Madame,
avant cella, que quelque principal personnage de ce costé
fût envoyé visiter la Royne, vostre belle fille, en ses premières
couches, affin qu'il se fût ung peu prins plus de
confidence entre ces deux royaulmes qu'il semble n'en y
avoir meintenant, vous supliant au surplus, Madame, le
plus humblement qu'il m'est possible, que si à M<sup>r</sup> de Walsingam
est permis de venir par deçà, sellon que ceulx cy y
incistent, qu'il vous plaise m'octroïer d'aller trouver Voz
Majestez; car, oultre qu'ilz ne doibvent gaigner cest advantage
sur le Roy, je serois, et toutz les papiers de ceste
négociation, en danger: et m'y seroit à tout coup fait quelque
trêt qui seroit contre la dignité de vostre couronne;
bien que j'ay à me louer infinyement des honnestes faveurs
que j'y reçoys de ceste princesse, et de la modeste façon
dont ceulx de son conseil et toute la noblesse de ce
royaulme m'y uze. Néantmoins je retourne vous suplier
très humblement, Madame, qu'ayant esté quatre ans toutz
completz au continuel service de ceste charge, non sans
du travail beaucoup, qui m'a infinyement envielly, il vous
playse meintenant prendre tant de pitié de moy que
de me vouloir révoquer, sellon que Vostre Majesté sçait
qu'il n'y a gentilhomme, au service de Voz Majestez,
qui plus ayt besoing de s'aller reposer, et pourvoir à sa
pouvreté et nécessité que moy. Sur ce, etc.</p>

<p class="right">Ce <span class="xs">XVIII</span><sup>e</sup> jour d'octobre 1572.</p>

<p><span class="pagenum"><a id="Page_180"> 180</a></span></p>

<h2>CCLXXXI<sup>e</sup> DÉPESCHE</h2>

<p class="center">&mdash;du <span class="xs">XXII</span><sup>e</sup> jour d'octobre 1572.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Nouvelle des massacres de Bretagne.&mdash;Craintes témoignées par les marchands
anglais qui se disposent à se rendre à Bordeaux.&mdash;Défiances
continuelles des Anglais sur toutes les négociations de l'ambassadeur.&mdash;Retour
de MM<sup>rs</sup> Du Croc et de Vérac venant d'Écosse, où ils ont conclu
une nouvelle suspension d'armes.&mdash;Bon accueil fait par les habitans de la
Rochelle à M<sup>r</sup> de Biron.&mdash;Assurance donnée par M<sup>r</sup> de La Meilleraie qu'il
promet toute protection, dans son gouvernement de Normandie, aux protestans
fugitifs.&mdash;Effet produit en Écosse par la nouvelle des massacres de
Paris.</p>

<p class="dest">Au Roy.</p>

<p>Sire, estant la flote des navyres preste à partir pour Bourdeaulx,
les marchandz de Londres ont heu quelque advis
que les gallères avoient de rechef prins des vaysseaulx angloys
qui alloient celle routte, et que pareillement il en
avoit esté déprédé quelques ungs sur la coste de Bretaigne,
et que, au dict pays de Bretaigne, s'estoit ensuivye une
semblable exécution sur ceulx de la nouvelle religion
comme à Roan; dont sont tournés les dicts marchandz
s'excuser aulx seigneurs de ce conseil du dict voyage,
alléguans qu'encor que l'intention de Vostre Majesté soit
qu'ilz soient bien traictez en vostre royaulme, que néantmoins
il se voit si peu d'obéyssance en vos subjectz qu'il
est très dangereulx de se commettre à leur discrétion. Sur
quoy, iceulx seigneurs du conseil leur ont faict plusieurs honnestes
remonstrances pour les rasseurer, et leur ont monstré
vostre édict que je leur avoys baillé imprimé, et leur ont faict
entendre ce que, d'abondant, il vous avoit pleu m'escripre
<span class="pagenum"><a id="Page_181"> 181</a></span>
à ce propos, et ont tant faict que la dicte flote part résoluement
ceste sepmayne; mais ce n'est sans estre venu,
quasy chacun vaysseau, prendre nouvelle seureté de moy,
et mes lettres de saufconduict. Dont vous suplie très humblement,
Sire, qu'il vous playse faire en sorte qu'ilz ne
reçoivent poinct de mal, et que là dessus soit refreschy le
commandement, à vostre armée de mer, de servir plustost
de conserve que de dommage aux dictz Angloys, et que, à
Bourdeaulx, ilz les veuillent bien recepvoir, et leur y fère
le bon traictement qu'on avoit accoustumé.</p>

<p>M<sup>r</sup> de La Melleraye et M<sup>r</sup> de Sigoignes m'ont envoyé
des pleinctes pour aulcunes déprédations qui ont naguières
esté faictes, en ceste mer estroicte, sur voz subjectz, et
sur l'empêchement qu'aulcuns vaysseaulx, équippés en
guerre, donnoient à la pescherie de l'aranc. Sur quoy, je
leur ay incontinent envoyé une commision de la Royne
d'Angleterre pour deffandre à toutz ses vaysseaulx de ne
troubler la dicte pescherie; et, quand aux prinses, elle a
fait commander aux juges de son admiraulté d'y pourvoir:
et ainsy je vays gaygnant, peu à peu, tout ce que je puis
vers eulx, mais leur deffiance est si grande qu'ilz croyent
que tout ce que je leur dis de vostre part est pour les
surprendre et tromper.</p>

<p>M<sup>r</sup> Du Croc et le S<sup>r</sup> de Vérac sont arrivés, et sont allés
prendre congé de la Royne d'Angleterre à Windesor.
Il leur a semblé, après avoir procuré la prorogation de l'abstinence
pour aultres deux moys, que leur demeure par
dellà seroit plus dommageable que utille à vostre service,
dont s'en sont venus, et le S<sup>r</sup> de Quillegreu y est encores
demeuré, qui inciste fermement à la paix; mais c'est en
réduysant l'ung et l'aultre party à l'obéyssance du prétandu
régent, et toutz deux à la mutuelle deffence avec les Anglois
<span class="pagenum"><a id="Page_182"> 182</a></span>
de leur commune religion. Le dict S<sup>r</sup> Du Croc espère
partir d'icy, dans ung jour ou deux, pour vous aller donner
bon compte de toutes les choses de dellà.</p>

<p>Vendredy au soyr, arriva nouvelles au change royal de
ceste ville comme M<sup>r</sup> de Biron avoit esté receu à la Rochelle,
et que la dicte ville persévéroit de tout poinct en
vostre obéyssance; ce que je cognois estre de grand moment,
et que cella amortira bien fort, s'il est ainsy, toutes
les imaginations que les Angloys pourroient avoyr d'entreprendre
quelque chose par dellà.</p>

<p>Le dict S<sup>r</sup> de La Melleraye m'a mandé de faire entendre
à ceulx de la nouvelle religion, qui sont de son gouvernement,
qui ont fouy, de s'en retourner en leurs maysons,
soubz le commandement que toutz les gouverneurs ont de
les tenir en la plus grande saulvegarde que faire se pourra;
dont ay donné passeport à quelqung d'entre eulx, pour aller
jusques à Roan voyr quel il y faict pour eulx; mais
ilz ne s'y ozent fier pour encores.</p>

<p>Les agentz du duc d'Alve sont, à ceste heure, si ordinayres
en ceste court que quasy ilz n'en bougent. L'on m'a dict
qu'ilz ont faict dépescher deux personnages à Fleximgues
pour aller retirer les angloys qui y sont, et que tant plus
facillement ilz ont obtenu cella, quand on a rapporté icy que
Vostre Majesté avoit faict mettre en pièces ceulx qui estoient
sortis par composition de Montz<a name="FNanchor_7" id="FNanchor_7" href="#Footnote_7" class="fnanchor">[7]</a>. J'entendray plus au
vray comme il va de toutes ces choses affin de m'y comporter
sellon qu'elles seront vrayes. Et sur ce, etc.</p>

<p class="right">Ce <span class="xs">XXII</span><sup>e</sup> jour d'octobre 1572.</p>

<p><span class="pagenum"><a id="Page_183"> 183</a></span></p>

<p class="dest">A la Royne</p>

<p>Madame, attendant ce qu'il vous plerra me commander
sur les deux responces de la Royne d'Angleterre et des
seigneurs de son conseil, que je vous ay envoyés le <span class="xs">XXIX</span><sup>e</sup>
du passé, et le <span class="xs">XVIII</span><sup>e</sup> d'estuy cy, je n'entreray en nulle plus
grande négociation avec elle ny avec eulx; et seulement
j'yray les entretenant en la meilleure opinion que je pourray
pour les faire tousjours bien espérer de votre amityé.
M<sup>r</sup> Du Croc n'a pas trouvé que le S<sup>r</sup> de Quillegreu luy ayt
esté meilleur adjoinct qu'estoit le S<sup>r</sup> de Drury; car a dict,
soubz mein, aulcunes choses assez peu convenables à l'amityé
d'entre la France et l'Angleterre; et s'est soubdein veue
une semblable mutation de volontés par dellà, à cause de
l'exécution de l'Admiral et des siens, comme je l'ay expérimantée
en ce royaulme. Il y a plusieurs jours que je n'ay
rien sceu de la Royne d'Escoce, sinon qu'on dict qu'elle
est fort resserrée et fort rudement traictée. Il me viendra,
possible, bientost quelque moyen de sçavoir de ses nouvelles,
et je ne fauldray de vous en advertir incontinent.
Sur ce, etc. <span class="i2">Ce <span class="xs">XXII</span><sup>e</sup> jour d'octobre 1572.</span></p>

<p><span class="pagenum"><a id="Page_184"> 184</a></span></p>

<h2>CCLXXXII<sup>e</sup> DÉPESCHE</h2>

<p class="center">&mdash;du <span class="xs">II</span><sup>e</sup> jour de novembre 1572.&mdash;</p>

<p class="center">(<i>Envoyée exprès jusques à la court par le S<sup>r</sup> de Sabran.</i>)</p>

<p class="hanging indent">
Audience.&mdash;Négociation du mariage.&mdash;Déclaration d'Élisabeth sur les massacres
de France.&mdash;Désaveu fait au nom du roi de toutes les exécutions
qui ont eu lieu ailleurs qu'à Paris.&mdash;Refus de la reine de s'expliquer sur
la demande d'une entrevue autre part qu'à Douvres.&mdash;Son dessein de rappeler
Walsingham.&mdash;Regret qu'elle éprouve de ce que le roi ne veut pas
permettre au vidame de Chartres de rester en Angleterre.&mdash;Détails particuliers
de l'audience.&mdash;Ferme opinion d'Élisabeth qu'une ligue est formée
pour l'extermination des protestans.&mdash;Motifs qui ont dû empêcher la reine-mère
d'accepter l'entrevue à Douvres.</p>

<p class="dest">Au Roy.</p>

<p>Sire, j'ay esté, depuis quatre jours en çà, devers la
Royne d'Angleterre, pour l'occasion de voz lettres du
<span class="xs">VII</span><sup>e</sup> du passé, mais, premier qu'elle m'ayt layssé entrer
en nul des propos d'icelles, elle m'a voulu rendre plusieurs
grandz mercys du soing que j'avoys heu d'elle pendant sa
dernière maladye de la petite vérolle; et que, si elle n'eût
heu l'estomac fâché, l'aultre foys que j'estois à Windezor,
à cause qu'elle avoit prins ung peu de mitridat, elle m'eût
permis de la voyr affin de pouvoir donner à Voz Majestez
meilleur compte de son mal; et qu'elle croyoit bien que,
quand Monseigneur le Duc l'entendit, qu'il desira qu'elle en
heût beaucoup au visage affin de ne s'entrereprocher rien
plus l'ung à l'aultre.</p>

<p>Je luy ay respondu que Voz Majestez, et Monseigneur
le Duc, et toutz ceulx de vostre couronne, desiriez parfaictement
la conservation de ses excellantes qualités, et
aussy bien de celles qui convenoient à sa beauté comme de
celles qui ornoient sa grandeur, et que vous auriez grand
<span class="pagenum"><a id="Page_185"> 185</a></span>
plésir d'entendre, par mes premières, qu'elle en fût si parfaictement
bien guérye qu'il n'en restât ung seul vestige
au visage; et que, de ma part, je me resjouyssois non
guyères moins de l'accidant que de la guérison, car c'estoit
une espèce de maladie qui monstroit que la jeunesse
n'estoit encore passée, ny preste à passer de longtemps,
et qu'elle n'avoit jamais esté en meilleure disposition d'estre
maryée, ny de devenir bientost grosse, si elle avoit
ung mary, que maintenant; et que pourtant elle ne voulût
plus retarder à elle mesmes le grand bien et contantement
qui luy viendroit de la résolution du propos de Monseigneur
le Duc.</p>

<p>Elle, en soubsriant, m'a dict qu'elle ne s'attendoit pas
que je luy deusse parler à ceste heure d'ung tel faict, mais
plustost des couches de la Royne Très Chrestienne, car
desjà les nouvelles estoient à Londres qu'elle avoit heu
ung beau filz, et elle prioit Dieu qu'il fût ainsy; mais, de
tant qu'elle s'assuroit bien que la certitude n'en pouvoit
estre encores arrivée après le dernier courrier qui en estoit
venu, lequel n'en parloit poinct, elle me vouloit demander
de vostre bon portement et santé, et qu'est ce que, par voz
dernières dépesches, j'avois apprins de l'estat des choses
de France.</p>

<p>Je luy ay racompté aulcunes petites particullaritez, et
icelles faictes quadrer à ung fort apparant repos, qui de toutz
costés semble s'establir bien et bientost en vostre royaulme;
et puis, suis venu à luy dire qu'ayant M<sup>r</sup> de Walsingam
monstré, au commancement de ce moys, qu'il desiroit avoir
audience, et que néantmoins, à cause d'une sienne indisposition,
il n'y pouvoit venir, Vostre Majesté avoit depputé
M<sup>r</sup> Brullard, vostre secrettère des commandementz, et
<span class="pagenum"><a id="Page_186"> 186</a></span>
M<sup>r</sup> de Mauvissière pour aller parler à luy; ausquelz il avoit
faict entendre en mesmes motz la mesmes responce qu'elle
m'avoit faicte à Redinc, touchant l'occasion de la mort de
l'Amiral et des siens, et touchant la continuation de l'amytié,
et touchant l'entrevue. Sur lesquelz troys poinctz
Vostre Majesté me commandoit de luy dire de nouveau ce
que fort expressément je luy ay récité, de toutz les poinctz
de vostre dicte lettre, en la forme qu'ilz y sont contenus;
qui n'est besoing de les répéter icy. Et ay curieusement
observé comme elle les prendroit et qu'est ce qu'elle m'y
respondroit.</p>

<p>Sur quoy, quand au premier, elle m'a uzé des termes
qui s'ensuyvent:&mdash;«Que la mort de l'Amiral et des siens
luy touchoit si peu qu'elle n'y considéroit que le seul intérest
qui en pouvoit tomber sur voz affères et sur vostre réputation;
bien est vray qu'elle creignoit que provoquissiez
l'yre de Dieu, en luy faysant voyr dans le cueur, et par voz
&oelig;uvres, et en vostre forme de régner, que vous voulez que
l'ommicide en vostre royaulme ne soit point réputé péché,
comme si vouliez corriger et vous oposer au décalogue de
ses commandementz, et en oster les meurtres, ne recognoissant
que aulx mesmes princes il n'est licite de tuer ny
faire tuer, sinon en deux cas seulement: l'ung, de guerre
légitime; et l'aultre, pour l'exécution de justice à punir les
crimes, et que nulz aultres, sinon les seulz princes et magistratz
souverains ont authorité de mort; et que tant plus
vous différiez de faire publier le procès de l'Amiral, tant
plus layssiez vous, pour ce regard, quelque chose de vostre
estimation en suspens, et qu'elle retenoit bien ce qu'on luy
en avoit escript de divers lieux; dont, si elle avoit aultant
d'authorité sur vous, comme elle avoit de bonne affection
<span class="pagenum"><a id="Page_187"> 187</a></span>
vers vous, elle vous feroit une réprimande pour vous apprandre
de ne vous porter, une aultre foys, tant de préjudice,
comme vous aviez fait ceste cy.»</p>

<p>Je luy ay réplicqué plusieurs choses, et l'ay suplié de les
vouloir bien examiner par la règle de ce qu'elle mesmes
feroit contre ceulx de ses subjectz qui, au bout d'une si
horrible guerre, comme ceulx cy ont mené en vostre
royaulme, l'espace de douze ans, se prépareroient de rechef
contre la mesmes personne et la vye d'elle, et la subversion
de son estat.</p>

<p>Elle m'a respondu que, quand à ceulx de Paris, elle me
vouloit le tout excuser; mais, quand à ce qui s'estoit depuis
ensuivy à Roan et aultres lieux, elle n'y voyoit aulcun lieu
d'excuse, mesmes qu'on luy avoit dict que vous aviez envoyé
de voz gens de guerre pour faire l'exécution, mais que
ceulx de la ville, en estantz advertis, avoient fermé les
portes pour y mettre eulx mesmes la mein, affin que le
butin ne leur eschapât; que, pour le regard d'observer bien
l'amityé, elle n'avoit chose au monde en plus grande affection
que de se porter droictement pour très constante
amye et perpétuelle confédérée à Vostre Majesté, si, de
vostre costé, Sire, vous vous vouliez monstrer vers elle
prince non indigne d'avoir des perdurables amys, et très
fermes confédérez; et qu'elle avoit des advertissementz, de
beaucoup de grandz lieux, qui l'admonestoient de se réputer
comme desjà toute habandonnée, et qu'il estoit temps
qu'elle pourveût en dilligence à ses affères: ce qu'elle feroit,
mais non en façon que pour cella elle voulût uzer
d'aulcune séparation d'amityé d'avec Vostre Majesté; et
que, s'il en advenoit quelqune, elle indubitablement proviendroit
de vostre part, et non jamais de la sienne; que,
<span class="pagenum"><a id="Page_188"> 188</a></span>
pour le regard de l'entrevue, elle commançoit à doubter
assez si Voz Majestez avoient jamais bien desiré le mariage,
et qu'aulmoins voyoit elle que vous n'aviez pas suyvy le
chemin de bientost l'effectuer, et qu'elle ne pouvoit comprendre
par les lettres de son ambassadeur sur quoy Voz
Majestez se rétractoient de l'offre de la dicte entrevue, qui
en vouliez maintenant rejecter la faute sur vostre ambassadeur;
car sçavoit que je ne m'estois pas plus advancé en
cella que du contenu de mes lettres, ayant veu l'article
qui en parloit, et elle n'en avoit point escript aultrement à
son ambassadeur; mais qu'elle jugoit bien que c'estoit pour
les accidans survenus, lesquelz rendroient toutes choses,
de toutes partz, fort suspectes, comme elle, à la vérité,
confessoit que le temps estoit très maulvais et très dangereulx.</p>

<p>Je luy ay réplicqué que, quand au premier poinct, elle
debvoit demeurer très fermement persuadée que, si vous
n'eussiez esté meu, non seulement de juste mais très nécessayre
occasion de laysser faire l'exécution de Paris,
que nul, soubz le ciel, s'y fût plus fermement oposé que
vous, pour le regret que vous aviez de perdre l'Amiral et
les siens, et pour la traverse que cella portoit à quelques
aultres voz entreprinses; mais que ce qui avoit despuis succédé
à Roan et ailleurs, en l'endroict d'autres que des
seulz conspirateurs, il estoit trop cler que tout cella estoit
advenu contre vostre intention, ny jamais vous n'aviez envoyé
à Roan ung seul de voz gens de guerre, ainsy que la
punition, que vous feriez fère, monstreroit à elle et à tout le
monde combien cest excès vous avoit dépleu; au regard de
vostre amityé, qu'elle ne debvoit nullement doubter que
vous ne la luy rendissiez perdurable à jamais, et que ne
<span class="pagenum"><a id="Page_189"> 189</a></span>
luy accomplissiez les promesses que luy aviez faictes et jurées
par le traicté, et beaucoup davantage, quand son besoing
le requerroit, jusques y emploïer tout le moyen et
meilleures forces de vostre couronne; et que, de ce poinct
et de celluy de Monseigneur le Duc, Voz Majestez me commandiez
de l'assurer que vous en desiriez l'effect plus que
jamais; et Mon dict Seigneur le Duc mesme m'en faysoit
une bien expresse lettre, et que la Royne demeuroit tousjours
très résolue de venir à Bouloigne, toutes les foys que
la dicte Dame se voudroit approcher à Douvre, pour de là
convenir ensemble du jour et lieu de leur entrevue; et
qu'à la vérité je pouvois avoir ung peu trop emplyé ce
qui m'en avoit esté escript, d'avoir offert qu'elle pourroit
accorder de venir en quelque lieu en terre là où seroit advisé;
car, à la vérité, ce mot <em>en terre</em>, n'estoit dans l'article.
Il est vray que, quand je le luy avois monstré, elle
et moy avions estimé qu'il se pouvoit interpréter ainsy, et
que néantmoins je la supliois que, sellon qu'elle avoit tousjours
procédé clèrement et sincèrement en ce propos, ainsy
qu'il convenoit entre princes bien unis, et qui cherchoient
l'alliance plus estroicte l'ung de l'aultre, qu'elle me voulût
dire en quoy elle persévéroit vers le dict propos, et vers
l'article où nous en estions demeurés de l'entrevue, et je
mettrois peine d'y incliner l'intention de Voz Majestez,
aultant qu'il me seroit possible de le fère.</p>

<p>Elle m'a soudein respondu que, sans ce qu'elle avoit desiré
d'entendre de voz nouvelles, et satisfère à l'affection
que j'avois de la voyr, après sa petite vérolle, qu'elle ne
m'eût donné ceste foys audience, se doubtant bien que je
ne faudrois de luy parler de ces deux poinctz, et elle ne m'y
vouloit ny pouvoit encores respondre jusques à ce qu'elle
<span class="pagenum"><a id="Page_190"> 190</a></span>
heût heu une responce qu'elle attandoit d'heure en heure,
de son ambassadeur, et l'avoit tousjours attandue depuis
Redinc; mais, à cause qu'il estoit malade, il ne la luy
avoit encores peu mander; et que, touchant le dict ambassadeur,
pour beaucoup de respectz, tant de sa maladie
que de l'instance que sa femme faysoit icy, et aussy pour
la particullière hayne que la Royne d'Escoce et ses parans
luy portoient, elle estoit contraincte de le retirer; et heût
bien desiré qu'ung secrettère heût peu satisfaire, pour ung
moys ou six sepmaynes, à sa charge; mais, puisque Vostre
Majesté ne le trouvoit bon, elle en feroit préparer ung
aultre.</p>

<p>J'ay bien donné à cognoistre à la dicte Dame que ses
responces, en ce qu'elle y mesloit ung peu de deffiance, et
y uzoit de remises, ne pouvoient bien convenir à ce que je
desirois pour vostre satisfaction. Néantmoins, voyant que
je ne pouvois rapporter, pour ce coup, sinon celle déclaration
de sa ferme persévérance en vostre amityé, et aulcunes
parolles bien fort honnorables de Monseigneur le Duc, je
me suis déporté de tout le reste; mais, pour la fin, je
luy ay présenté la lettre que Vostre Majesté luy escripvoit
touchant M<sup>r</sup> le vidame de Chartres, laquelle elle a
lue.</p>

<p>Et m'a respondu que le dict vidame, puisque ne trouviez
bon qu'il fût icy, pourroit aller où bon lui sembleroit;
mais qu'elle estimoit qu'il ne seroit point conseillé de s'en
retourner en France, jusques à ce qu'il veît y pouvoir bien
jouyr la seureté et sauvegarde que Vostre Majesté luy
promectoit, et qu'elle heût bien pensé qu'en ce temps vous
ne luy heussiez voulu refuser une si petite chose que la
demeure d'ung de voz subjectz en Angleterre; car pouviez
<span class="pagenum"><a id="Page_191"> 191</a></span>
croire qu'il n'y seroit soufert, s'il y praticquoit quelque
chose contre vostre intention, et que le dict vidame avoit
esté et estoit tenu pour si suspect de ceulx de sa religion
qu'elle mesmes estoit advertye de ne s'y fier.</p>

<p>Je me suis rencontré, mècredy dernier, avec les principaulx
seigneurs du conseil d'Angleterre, au festin du
maire, où ilz m'ont toutz, d'une voix, recommandé deux
affères, l'ung du S<sup>r</sup> Benedicto Spinola, touchant des laynes
acheptées par authorité publicque en ce royaulme et envoyées
débiter à Roan, sur lesquelles quelque espagnol
luy meut débat, et qu'à ceste heure se recognoistra si Vostre
Majesté veut prendre la cause du duc d'Alve contre la
Royne, leur Mestresse, ou bien vous monstrer vray amy
et confédéré d'elle; et l'autre faict est d'ung pouvre marchand
angloys qui a esté fort maltraicté à Roan, à ce qu'il
vous plaise luy faire administrer justice contre ceulx qui
l'ont otragé et qui luy ont pillé ses biens. Et sur ce, etc.</p>

<p class="right">Ce <span class="xs">II</span><sup>e</sup> jour de novembre 1572.</p>

<p class="dest">A la Royne</p>

<p>Madame, suivant vostre lettre, du <span class="xs">VII</span><sup>e</sup> du passé, j'ay continué
à la Royne d'Angleterre le propos du mariage et
celluy de l'entrevue, en la façon que Vostre Majesté verra
par le récit que j'en fays à la lettre du Roy, qui n'a esté
sans qu'elle ayt montré d'estre encores bien disposée vers
ces deux poinctz, et de vouloir fort cognoistre s'il y a,
de vostre costé, semblable disposition; car, de toutz les
endroitz qu'elle reçoit ou conseil ou advertissement, qui
ne vient le plus communément que des Protestans, elle est
fort admonestée de prendre bien garde de ne se laysser
tromper, et qu'elle doibt croire, puisqu'elle est en mesmes
<span class="pagenum"><a id="Page_192"> 192</a></span>
cause que les Huguenotz de France, qu'il y a une mesmes
dellibération contre elle, et que la bulle luy doibt estre ung
signe pour l'advertir de ne se fier ny à traicté, ny à confédération,
ny à promesses, ny à mariage, ny à bonnes
chères, ny à propos d'amityé: car tout cella a précédé avec
ceulx de la nouvelle religion, qui pourtant n'en ont esté
garantis; de sorte qu'elle m'a dict qu'on luy avoit fait sortir
en proverbe d'éviter les <em>nopces gallicques</em> comme chose
bien dangereuse.</p>

<p>Je luy ay représanté tant de signes et tesmoignages de la
vraye intention du Roy et vostre vers elle, et encores de
l'affection que Monseigneur le Duc luy porte, (et luy en ay
faict voyr quelques articles dans aulcunes de voz lettres),
qu'enfin elle m'a faict cognoistre qu'il n'y a que celle grande
extrémité qui se poursuit encores en divers lieux de France,
et de laquelle se conjecture une déterminée résolution en
voz cueurs de vous estre obligés au Pape et à l'Empereur,
et au Roy d'Espagne, d'exterminer les Protestans, qui la
mect en peyne et la faict tenir en suspens: et puis m'a curieusement
demandé d'où procédoit la difficulté que Vostre
Majesté faysoit maintenant à l'entrevue.</p>

<p>A quoy je luy ay respondu que je voyois bien que c'estoit
à moy de me purger de péché d'autruy, et que je luy voulois
dire tout librement qu'il me sembloit que la faute procédoit
de deux grandes Roynes; et que, de tant que j'estoys
subject et serviteur de l'une, et très affectionné à la grandeur
de l'aultre, il falloit que je le portasse paciemment,
et qu'à la vérité Vostre Majesté, ne pensant que ce qui
estoit advenu à Paris deût estre sinon aprouvé de toutz
ceulx à qui vous en fesiez entendre la nécessayre occasion,
et l'ayant mandée à elle, vous aviez tousjours continué
<span class="pagenum"><a id="Page_193"> 193</a></span>
d'ung mesme trein, comme auparavant, la poursuiyte du
dict mariage, et aviez libérallement accordé à son ambassadeur
qu'il luy peût escripre bien avant de l'entrevue, et
à moy de la luy offrir, et que vous viendriez jusques en
l'isle de Gerzé, ce qui m'avoit faict advancer, voyant les
incommodités qu'elle alléguoit du dict Gerzé, et pareillement
de faire l'entrevue sur mer, de luy dire que Vostre
Majesté pourroit, possible, accorder de venir en quelque
lieu en terre, avec compagnie modérée, et avec les seuretez
à ce requises; mais que elle, de son costé, avoit
monstré d'estre si offancée de cest évènement de Paris, et
mesmes d'en prendre quelque deffiance de Vostre Majesté,
jusques à vous en faire toucher quelque mot bien exprès
par son dict ambassadeur; et entendiez, au reste, tant de
rapportz de ce qui s'en disoit en ce royaulme, que nul de
voz meilleurs serviteurs, ny de ceulx qui aymoient la conservation
de Vostre Majesté, vous ozoient conseiller d'azarder
vostre personne à passer deçà, jusques à ce qu'eussiez
plus grande certitude de l'intention de la dicte Dame.</p>

<p>Sur quoy elle m'a faict plusieurs honnestes excuses de
n'avoir ny pensé ny parlé que bien honnorablement du Roy,
vostre filz, et de Vous, sur tout ce qui estoit advenu, et
qu'elle avoit bien dict ung peu librement quelques choses
à moy et non à aultre, qui procédoient de la bonne intention
et plus estroicte amityé qui est contractée entre vous;
et que mesmes elle avoit faict cognoistre à toutz les siens
combien luy déplaysoit qu'on en parlât licencieusement,
dont je n'en oyois plus nul propos; et, quand à l'entrevue,
qu'elle pensoit bien avoir aultant comprins par l'article
qu'elle en avoit veu dans mes lettres, et en celles de son
ambassadeur, de la volonté qu'aviez de venir à Douvre,
<span class="pagenum"><a id="Page_194"> 194</a></span>
encor que le lieu n'y fût nommé, comme elle en avoit depuis
mandé à son ambassadeur; mais que de cella, ny du
principal propos du mariage, elle ne m'y respondroit rien
plus, pour ceste heure, jusques après la procheyne dépesche
de son dict ambassadeur; seulement me prioit de
remercyer infinyement Monseigneur le Duc vostre filz, de
la bonne souvenance qu'il monstroit avoyr d'elle, par les
honnestes propos qu'il m'en escripvoit, (lesquelz, à dire
vray, Madame, elle les a fort curieusement leus), et qu'elle
ne valoit pas tant qu'il la deût tenir en tel compte, dont
ne seroit jamais qu'elle ne s'en sentît obligée à luy, et
qu'elle ne luy en recognût, en tout ce qu'elle pourroit, l'obligation.</p>

<p>J'ay depuis parlé au comte de Lestre et à milord de
Burgley, et encores au chancellier, desquelz, parce que le
langage se rapporte à celluy que la dicte Dame m'a tenu,
je ne l'exprime poinct davantage. Et vous diray seulement
que toutes choses, à la vérité, monstrent d'estre assez
changées, mais non encores tant du tout comme, il ne y a
pas ung moys, que je les creignois. Sur ce, etc.</p>

<p class="right">Ce <span class="xs">II</span><sup>e</sup> jour de novembre 1572.</p>

<h2>CCLXXXIII<sup>e</sup> DÉPESCHE</h2>

<p class="center">&mdash;du <span class="xs">IIII</span><sup>e</sup> jour de novembre 1572.&mdash;</p>

<p class="center">(<i>Envoyée exprès jusques à la court par Dominique Vestin</i>).</p>

<p class="hanging indent">
Accouchement de la reine de France.&mdash;Naissance d'une fille.&mdash;Proposition,
faite à Élisabeth d'être sa marraine.&mdash;Acceptation d'Élisabeth.</p>

<p class="dest">Au Roy.</p>

<p>Sire, ce courrier a esté ung peu retardé en venant icy,
<span class="pagenum"><a id="Page_195"> 195</a></span>
à cause du passaige, et, aussytost que j'ay heu la lettre
qu'il vous a pleu m'escripre, du <span class="xs">XXVII</span><sup>e</sup> du passé, après avoir
loué et remercyé Dieu des heureuses couches de la Royne
et du commancement de lignée, qu'il luy a pleu vous donner
à toutz deux, de ceste belle petite princesse<a name="FNanchor_8" id="FNanchor_8" href="#Footnote_8" class="fnanchor">[8]</a>, qui vous
est née, je me suis mis après à m'enquérir si la Royne
d'Angleterre vouldroit bien accepter d'en estre la marraine.
Et, pour cest effect, j'ay envoyé le S<sup>r</sup> de Vassal devers milord
de Burgley pour me conjouyr avecques luy de la bonne
nouvelle, et luy dire que, si je pensois que la Royne, sa
Mestresse, ayant commencé ceste année de se faire vostre
confédérée, desirât aussy de devenir vostre commère, que
je suplierois Vostre Majesté de le luy offrir, et que je le
priois de m'en mander son advis, car ne me voudrois advancer
en cella, et mesmes voudrois bien garder que Vostre
Majesté ne s'en advançât, si elle n'avoit fort à gré de
l'accepter.</p>

<p>Sur quoy il a soubdein respondu qu'il n'ozeroit s'ingérer
de me respondre rien là dessus, sans en avoir communicqué
avec elle. Dont est allé soubdein parler à sa dicte
Mestresse, et puis m'a mandé dire, par le mesmes gentilhomme,
que j'avois sagement advisé en ung tel faict de
vouloir bien pourvoir, à cause du temps et pour les évènementz
naguières passez, qu'il ne fût proposé sinon au
commun gré de Vostre Majesté et de sa dicte Mestresse,
affin de ne convertir entre vous un acte d'amityé en offance;
et qu'il m'assuroit qu'elle acceptera de bon cueur d'estre
la marraine, si luy faictes l'honneur de l'en prier, non toutesfoys
pour envoyer par dellà ny le comte de Lestre, ny luy,
<span class="pagenum"><a id="Page_196"> 196</a></span>
parce qu'elle les réserve toutz deux pour sa perpétuelle
conserve, contre les dangers et inconvénientz qui semblent
se présenter de beaucoup d'endroictz, mais ce ne sera
sans y députer quelque personnage d'honneur et des plus
grandz de ce royaulme. De quoy, Sire, je vous ay bien
incontinent voulu advertir affin que accomplissiez en cella
vostre bonne intention. Et sur ce, etc.</p>

<p class="right">Ce <span class="xs">IV</span><sup>e</sup> jour de novembre 1572.</p>

<h2>CCLXXXIV<sup>e</sup> DÉPESCHE</h2>

<p class="center">&mdash;du <span class="xs">IX</span><sup>e</sup> jour de novembre 1572.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Intrigues des Espagnols pour détruire l'alliance de la France avec l'Angleterre.&mdash;Confiance
que commencent à prendre les Anglais dans les assurances du
roi.&mdash;Départ de la flotte pour Bordeaux.&mdash;Nouvelles de la Rochelle où
l'on a repris les armes.&mdash;Retraite du prince d'Orange des Pays-Bas.&mdash;Nouvelles
d'Écosse; certitude de la mort du comte de Mar.&mdash;Rappel de
Walsingham.&mdash;Demande par l'ambassadeur de son rappel.</p>

<p class="dest">Au Roy.</p>

<p>Sire, les honnestes propoz et les bonnes démonstrations,
dont Vostre Majesté et la Royne, vostre mère, avez uzé
en l'endroict de l'ambassadeur d'Angleterre, sur la persévérance
de vostre amityé vers la Royne, sa Mestresse, et
la confirmation que m'en avez faict donner icy à elle, retiennent
encores les choses en ce royaulme si balancées
pour vous, que ce qui est advenu contre ceulx de la nouvelle
religion, ny les praticques d'Espagne, ne les peulvent
encores du tout emporter, non qu'il y ayt faulte d'offres ny
de condicions de la part du duc d'Alve, fort advantageuses
pour ceulx cy, jusques à offrir de faire tout ce qu'ilz voudront,
<span class="pagenum"><a id="Page_197"> 197</a></span>
et de remettre icy ung ambassadeur, encor que la
dicte Dame n'en envoye poinct en Espaigne; et Guaras
praticque cella avec de si bons présens qu'on m'a assuré
qu'il en a faict ung de plus de dix mil escuz à ung personnage
seul, qui a quelque authorité en ce royaulme; et il a
bien tant faict que les seigneurs de ce conseil ont vacqué
plusieurs jours à chercher les moïens comme se raconcillier
avec le Roy d'Espaigne, dont le dict Guaras a esté souvant
en court, mais, pour ceste foys, il n'a obtenu sinon
une segonde provision pour le faict de Fleximgues et pour
quelques ourques d'Espaigne, qui naguière ont esté combatues
et prinses en mer par ung navyre de guerre angloys
qui revenoit de cours. Bien est vray qu'il a rapporté
de bonnes parolles et promesses sur toutes ses aultres propositions;
et est certein que ceste princesse et les siens
avoient desjà prins une si ferme résolution de délaysser
toutes aultres intelligences pour fère estat de la vostre seule,
et commettre à icelle le repos et la seureté de ce royaulme,
qu'ilz ne s'en peulvent si tost départir, et vont discourant
et argumentant sur ce qui est naguières advenu; et observent
dilligemment ce qui s'y voyt de suyte, affin que, s'ilz
peuvent juger par voz déportementz que vostre amityé ne
leur soit, à cause de leur religion, du tout suspecte, ilz
persévèrent en ce qui est desjà conclu entre Voz Majestez
et entre voz deux royaulmes; dont j'entendz
qu'ayantz aulcuns des françoys, qui sont icy, voulu taster
leur intention, ilz ont trouvé que la dicte Dame et ceulx
de son conseil ne sont, pour encores, guyères eschaufés sur
les partys et ouvertures qui se pourroient faire de reprandre
les armes en France.</p>

<p>Je ne sçay si cella leur durera, et croy bien qu'ilz voudront
<span class="pagenum"><a id="Page_198"> 198</a></span>
suyvre l'example de ce qu'ilz verront faire aulx princes
protestans d'Allemaigne, et que, si la Rochelle se
meintient opinyastre, qu'ilz la voudront favoriser soubz
mein, ainsy qu'aux troubles passez. Et suys adverty, de bon
lieu, que les dicts princes ont mandé à la dicte Dame qu'elle
ne mecte plus en doubte qu'il n'y ayt dellibération faicte
et jurée contre elle et contre eulx toutz pour abolir leur
dicte religion; et que pourtant elle vueille retenir toute sa
navigation dans ses portz affin de l'avoyr preste au besoing,
ce qui a de rechef cuydé interrompre le voyage de Bourdeaux
pour les vins; mais enfin toute la flotte y est allée.</p>

<p>J'ay heu, à la vérité, beaucoup de doubtes, ces jours
passez, entendant qu'on avoit tiré quarante huict chariotz
d'armes, de pouldres, et aultres mounitions de guerre, de
la Tour de Londres, que ce fût pour en envoyer à la Rochelle,
mais j'ay sceu que le tout est allé aux fortz de
Portsemmue, et l'isle d'Ouyc, et de Douvre. Il est vray que
quelques françoys acheptent bien des armes en ceste ville,
mais non encores en si grande quantité qu'il en faille fère
cas. Il semble que ceulx de la Rochelle ont mis de leurs
habitans dehors, car, puis cinq ou six jours, il en est arrivé
icy quelques mesnages qui raportent que le S<sup>r</sup> Strossy est
allé sommer la ville, et qu'elle ne luy a respondu sinon à
coups de canon, dont huict des siens ont esté tués; ce qui
semble que ceulx cy ne réprouvent guyères, et mesmes disent
qu'ilz sçavent que aulcuns catholicques françoys ont
dict qu'ilz seroient très mal advisez de se randre, car aussy
bien les tueroit on.</p>

<p>J'entendz que ceste princesse et les siens avoient espéré,
ceste année, ung grand effect de l'entreprinse du prince
d'Orange ez Pays Bas, et qu'ilz y faysoient estat d'en emporter
<span class="pagenum"><a id="Page_199"> 199</a></span>
la Zélande; dont, sur ceste persuasion, laquelle estoit
conduicte par ung allemant avec l'assistance d'ung
seigneur de ce conseil, elle avoit mandé fournir soixante six
mil escus au dict prince en Embourg; et avoit layssé couler
envyron quatre mille angloys à Fleximgues, soubz la
charge du S<sup>r</sup> Homfray Gillebert; et promiz de mettre ses
navyres en mer pour empêcher le secours d'Espaigne; mais,
voyant que le dict prince se retire comme déconfit, et que
les Angloys n'ont esté bien traictez au dict Fleximgues,
elle se rétracte de sa libéralité, et retire ses gens, et faict
cesser une partie de l'appareil de ses navyres. Il est vray
qu'il y a encores icy un solliciteur du dict prince, et quelque
ambassadeur du comte Palatin. Je ne sçay enfin qu'est ce
qu'ilz obtiendront.</p>

<p>Il semble qu'on ne soit guyères marry en ceste court que
la nouvelle qu'on y avoit publiée de la victoyre de Dom
Jehan d'Austria en Levant soyt réuscye vayne; mais il y a
aultres deux nouvelles qui les fâchent assez: l'une, du décès
de l'Empereur, si elle est vraye; et l'aultre, de celluy du
prétandu régent d'Escoce<a name="FNanchor_9" id="FNanchor_9" href="#Footnote_9" class="fnanchor">[9]</a>. Et creins bien, si le dict prétandu
régent est mort de poyson, ainsy qu'on l'a dict, ou
bien de quelque aultre violence, qu'on n'en traicte plus
mal la pauvre Royne d'Escoce. Je viens d'estre adverty que
ceste princesse a accordé son congé au S<sup>r</sup> de Walsingam,
et que le sire Jehan Caro s'apreste pour luy aller succéder,
dedans ung moys ou six sepmaynes. Je m'enquerray dilligemment
du dict S<sup>r</sup> Caro; et vous suplie très humblement,
<span class="pagenum"><a id="Page_200"> 200</a></span>
Sire, me vouloir de mesmes retirer; car, oultre que j'ay
doublé icy le temps, encores ne doibt vouloir Vostre Majesté
laysser l'advantage à la Royne d'Angleterre qu'elle
ayt plus de soing de son ambassadeur que vous du vostre,
ny que le S<sup>r</sup> de Walsingam soit en meilleur concept vers
elle, que moy vers Vostre Majesté. Sur ce, etc.</p>

<p class="right">Ce <span class="xs">IX</span><sup>e</sup> jour de novembre 1572.</p>

<h2>CCLXXXV<sup>e</sup> DÉPESCHE</h2>

<p class="center">&mdash;du <span class="xs">XV</span><sup>e</sup> jour de novembre 1572.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Lettre du roi d'Espagne à la reine d'Angleterre.&mdash;Négociation des Espagnols.&mdash;Sollicitations
des protestans de France pour obtenir des secours
afin de reprendre les armes.&mdash;Nouvelles d'Écosse.</p>

<p class="dest">Au Roy.</p>

<p>Sire, j'attandz les procheines lettres de Vostre Majesté
pour aller trouver la Royne d'Angleterre, laquelle, dans
ung jour ou deux, s'en vient à Hamptoncourt, et se porte
fort bien, ne s'estant, longtemps y a, trouvée plus sayne
qu'elle faict à présent, depuis qu'elle est guérye de ceste
dernière maladye qu'elle a heu de la petite vérolle; et si, se
trouve fort contante que le Roy d'Espaigne luy a escript une
lettre fort pleyne d'affection et d'offres, et d'une quasy
soubmission, qui semble ne convenir guières ny à la grandeur
d'un tel prince, ny à la recordation des injures qu'il
a reçues. Tant y a qu'en la dicte lettre, après beaucoup
de belles et bonnes parolles, il inciste au renouvellement des
anciens traictés et de l'ancienne confédération d'entre ceste
couronne et la mayson de Bourgoigne, et qu'il est prest
<span class="pagenum"><a id="Page_201"> 201</a></span>
de la confirmer et la jurer de nouveau; et, quand aulx
différendz passez, qu'il en veult demeurer à ce que la dicte
Dame et ceulx de son conseil en ont desjà advisé, sans
s'arrester aux difficultez que son ambassadeur ou ses ministres
y peulvent avoir faictes. Et est venue la dicte lettre
accompagnée d'une aultre du duc d'Alve, et d'aulcuns si
bons présens, que l'affère a commancé de s'estreindre en
bien peu d'heures, et cella fort secrettement; mais non
tant que je n'en aye heu assez tost le vent. Dont ceulx, à
qui j'en ay parlé, m'ont respondu que Vous, Sire, en
faysant la deffance à voz subjectz de n'aller poinct en Flandres,
et chastiant ceulx qui revenoient de Montz, avez
monstré à la Royne d'Angleterre comme elle debvoit uzer
en cest endroict, et luy aviez faict retirer ses subjectz de
Fleximgues, et luy aviez apprins de ne refuzer l'amityé du
Roy d'Espaigne; et que, puisqu'ainsy vous plaist, vous
verrez bientost les choses de toutes partz céder à l'intention
du duc d'Alve.</p>

<p>Je n'ay deffailly de réplicque, mais je tiens pour assuré
que le commerce sera bientost restably entre l'Angleterre
et les Pays Bas du Roy d'Espagne, si quelque accidant
nouveau ne survient. Il est vray que je ne sentz poinct pour
cella qu'on se vueille retirer de la ligue et du bon traicté
qui a esté dernièrement conclud avec Vostre Majesté, mais
bien, qu'on regardera de fort près comme, de jour en jour,
s'en pouvoir mieulx establir avecques vous pour la seureté
de ce royaulme. Et mesmes j'entendz que la dicte Dame et
ceulx de son conseil n'ont encores rien respondu à ce qui
leur a esté proposé, de vouloir faire une déclaration en faveur
des françoys qui se sont retirés icy pour leur religion,
pour y estre soufertz avec gracieulx entretien, et de
<span class="pagenum"><a id="Page_202"> 202</a></span>
vouloir aussy donner quelque secours à ceulx qui dellibèrent
s'oposer aux violences qu'ilz disent qu'on leur faict en
France. Et semble que celluy qui sollicite ce faict a parlé
comme envoyé par les Vicomtes, au nom des gentilshommes
et aultres de la nouvelle religion, qui sont par
dellà; et bien qu'il n'ayt encores rien impétré, si creins
je assez que ceulx cy, par occasion, seront conduictz à
faire quelque faveur, soubz mein, à ceulx de la Rochelle
par le moyen du comte de Montgommery, qui pratiquera
avec le visadmiral d'Ouest, son beau frère, d'estre
accommodé de quelque vaysseau pour s'y retirer, et pour y
conduire ce qui se trouvera à ceste heure de françoys icy
revenantz de Fleximgues, lesquelz peuvent estre deux centz
en nombre; oultre que, depuis deux jours, sont arrivez
envyron quinze gentilshommes ou soldatz, les ungs normantz,
les aultres de Poictou, et les aultres de Guyenne,
entre aultres le jeune Pardaillan, et avec eulx ung marchand
de la Rochelle, nommé David, qui disent qu'ilz
sont fouys pour n'aller poinct à la messe, et font une grande
rumeur de la persécution qu'ilz disent qui continue par dellà.</p>

<p>Le S<sup>r</sup> de Gasceville, qui est icy pour le prince d'Orange,
a essayé de praticquer les dicts françoys pour les ramener
en Olande, mais ilz n'y vuellent entendre à cause qu'ilz y
ont esté fort maltraictez; dont vous suplie, Sire, me
commander comme j'auray à parler à ceste princesse et aulx
siens du dict faict de la Rochelle, et de ceulx qui y voudroient
aller, et pareillement comme uzer envers ceulx de
voz subjectz qui se voudroient retirer en leurs maysons;
car l'on m'a assuré, Sire, que, en divers endroictz de ce
royaulme, il y en a bien à présent de quatre à cinq mille,
que hommes, que femmes, ou petitz enfans.</p>

<p><span class="pagenum"><a id="Page_203"> 203</a></span>
Je n'ay, du costé d'Escoce, aultres nouvelles que la
confirmation de la mort du comte de Mar, laquelle aulcuns
souspeçonnent estre du poyson, mais je crois que non; et se
dict que ceulx, qui recognoissoient le dict de Mar pour régent,
se sont assemblés affin d'en créer ung aultre et pourvoir
à la seureté du jeune Prince. Cest accydant semble bien
requérir, Sire, que Vostre Majesté dépesche quelqu'ung
par dellà; mais je ne m'attans pas que nous puissions obtenir
le congé de son passeport par icy. J'estime que le S<sup>r</sup> de
Quillegreu ne s'oposera trop à ce que le duc de Chastellerault
soit faict régent; car l'on m'a adverty qu'il avoit
charge de le praticquer pourveu qu'il voulût suyvre le
party d'Angleterre; car l'on voit bien que à luy appartient
le droict de ceste couronne, après la Royne d'Escoce et
son filz. Sur ce, etc.</p>

<p class="right">Ce <span class="xs">XV</span><sup>e</sup> jour de novembre 1572.</p>

<h2>CCLXXXVI<sup>e</sup> DÉPESCHE</h2>

<p class="center">&mdash;du <span class="xs">XXIII</span><sup>e</sup> jour de novembre 1572.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Audience.&mdash;Communication officielle de la naissance de la fille du roi.&mdash;Assurance
de continuation d'amitié.&mdash;Arrêts rendus en France contre l'Amiral,
Briquemaut et Cavagnes.&mdash;Exécution de Briquemaut et de Cavagnes.&mdash;Légation
du cardinal Orsini.&mdash;Affaires de la Rochelle.&mdash;Délibération
du conseil d'Angleterre.&mdash;Vives réclamations des Anglais au sujet
des entreprises faites contre eux en Bretagne.&mdash;Affaires d'Écosse; convocation
d'une assemblée à Lislebourg.&mdash;Nouvelles des Pays-Bas et d'Irlande.</p>

<p class="dest">Au Roy.</p>

<p>Sire, ayant, le <span class="xs">XV</span><sup>e</sup> de ce moys, receu la dépesche
<span class="pagenum"><a id="Page_204"> 204</a></span>
que mon secrettère m'a apportée, j'ay envoyé, le <span class="xs">XVI</span><sup>e</sup>,
demander audience, et la Royne d'Angleterre me l'a octroyée
pour le lendemein, <span class="xs">XVII</span><sup>e</sup>, qui a esté le propre jour
du quatorziesme an complet de son advènement à ceste
couronne, duquel se faict ordinayrement quelque commémoration
en ceste court. Et, après qu'elle a heu bien curieusement
lue vostre lettre et celle de la Royne, vostre
mère, et encores celle de Monseigneur, frère de Vostre
Majesté, lesquelles je luy ay présentées, elle a monstré
d'estre en quelque suspens qu'est ce que j'avoys à luy
dire.</p>

<p>Dont je luy ay assez tost explicqué ma créance, ainsy
qu'elle m'estoit fort bien et fort amplement prescripte par
la lettre de Vostre Majesté, du <span class="xs">III</span><sup>e</sup> du présent, et la luy ay
restraincte en cinq poinctz: dont l'ung a esté de la conjouyssance
des couches de la Royne, et l'heureuse naissance
de la petite princesse vostre fille, qu'il a pleu à Dieu
vous donner; le segond, de la persévérance de vostre
amityé vers la dicte Dame et du plésir qu'avez prins que,
depuis l'accidant de Paris, elle vous ayt tousjours faict confirmer
et renouveller la promesse de la sienne, dont estiez
attandant, et pareillement la Royne, vostre mère, en bien
grande dévotion, qu'est ce qu'elle vous fera entendre meintenant
sur le propos de Monseigneur le Duc, vostre frère,
et quel accomplissement elle fera donner aux deux articles
du commerce et de la paix d'Escoce, qui restent à
estre effectués par le traicté; le troysiesme poinct a esté
des arrestz et jugementz donnez contre le feu Admiral, et
contre Briquemault et Cavaignes, par la court de parlement
de Paris, avec le récit de ce qui a esté vériffié contre
eulx et leurs [complices] de la conspiration; le quatriesme,
<span class="pagenum"><a id="Page_205"> 205</a></span>
de la légation du cardinal Ursin; et le cinquiesme, du faict
de la Rochelle, et pourquoy l'armée du S<sup>r</sup> Strossy a esté
de rechef rassemblée et remise sus.</p>

<p>Sur lesquelz poinctz, voyant la dicte Dame que vous
luy gardiez en tout ung fort grand respect et monstriez de
tenir grand compte de son amityé, elle n'a pas dissimulé
qu'elle en sentoit ung singullier contantement, mais, comme
princesse agitée de diverses impressions, m'a respondu:
quand au premier, que Vous mesmes, Sire, ne vous estiez
pas souhayté ung plus grand contantement des couches
de la Royne qu'elle a desiré que vous l'eussiez très parfaictement
accomply par l'heureuse nayssance d'ung Daulfin,
et que néantmoins la petite princesse soit la bien venue au
monde, et qu'elle prioit Dieu de l'y faire aultant heureuse
comme elle y est de très grande extraction, et comme elle
s'assure qu'elle y sera belle et vertueuse, n'ayant regret
sinon que vous ayez voulu profaner le jour de sa nayssence
par ung si facheus espectacle qu'allastes voyr en grève:
ce que n'entendant point qu'est ce qu'elle vouloit dire,
elle me l'a explicqué<a name="FNanchor_10" id="FNanchor_10" href="#Footnote_10" class="fnanchor">[10]</a>. Et je luy ay respondu que c'estoit
ce qui rendoit ce jour là, s'il avoit esté quelquefoys néfaste,
de toutes parts bien heureulx; et que vous n'aviez
<span class="pagenum"><a id="Page_206"> 206</a></span>
pas assisté à cest acte, si, d'avanture, vous y aviez esté,
sans exemple d'aultres grandz roys.</p>

<p>Elle a suyvy que, quand à vostre persévérance vers elle,
que c'estoit ce qu'elle avoit le plus cherché, et pensoit
n'avoir jamais rien trouvé de plus assuré au monde; dont,
de sa part, elle vous promectoit devant Dieu que vous n'auriez,
ny verriez jamais procéder, chose aulcune d'elle pourquoy
vous vous en deussiez départir, demeurant l'incertitude
de sa plus grande déclaration touchant le propos de
Monseigneur le Duc, sur ce qu'elle n'avoit encores receu la
responce qu'elle a longuement attandue de son ambassadeur,
et sur ce aussy que l'image des choses de France luy
représante une très extrême horreur, qu'il semble que
vous avez contre toutz ceulx de sa religion; ayant, quand
aux deux poinctz du traicté, une bien bonne affection qu'il
y puysse estre satisfaict, mais les Escoucoys lui donnoient
occasion de ne se mesler plus de leur faict, et les marchandz
ses subjectz trembloient encores si fort des choses de France
qu'ilz refuzoient infinyement d'y transporter leur trafficq;
quand à la condempnation de l'Amiral et des aultres, si le
temps vous apprenoit que leur ruyne fût vostre seureté,
que nul seroit plus ayse qu'elle qu'ilz fussent mortz, et, s'il
advenoit que vous y ayez de juste regret, qu'elle y participera
aultant que nul aultre de vostre alliance, car elle
ne mettoit en considération ny leur mort, ny leur vye,
que pour vostre intérest; qu'elle répute à une bien expécialle
faveur la communiquation que luy avez voulu fère
de la légation du cardinal Ursin, vous priant néantmoins
de prendre de bonne part, si elle vous dict qu'elle sçait,
aussy bien que luy mesmes, que, en apparance, sa dicte
légation est bien fondée sur la ligue contre le Turc, mais
<span class="pagenum"><a id="Page_207"> 207</a></span>
qu'en effect il en vient procurer une aultre contre les Chrestiens,
et allumer, s'il peut, ung grand feu par toutz les coings
de l'Europe, en quoy si, en vostre présence, vous layssez
passer quelque chose qui tende à la ruyne d'elle, Dieu est
tesmoing que ce sera au dommage de vous mesmes, ou
aulmoins de chose que vous debvez en ce temps réputer
comme vostre bien; qu'elle ne se voit pas en termes pour
debvoir trop creindre toutes ses praticques, non qu'elle ne
se sante soubmise à la mein de Dieu, quand, pour l'honneur
et gloyre sienne, il vouldra qu'elle périsse, à quoy
elle aura moins de regret; mais elle expérimantoit assez
que son indignation n'est contre elle, ains plustost contre
ceulx qui la voudroient ruyner, et que sa bonté divine a si
bien pourveu au faict d'elle et de son estat, qu'elle vous
vouloit bien dire, Sire, qu'elle s'estimoit beaucoup plus
loing du danger que ne sont ceulx qui la y voudroient
mettre: ce qu'elle m'a fort prié de n'oublier vous escripre,
et que son ambassadeur aura charge de vous en
dire aultant; que, pour le regard de ceulx de la Rochelle,
elle seroit marrye qu'ilz ne vous rendissent l'obéyssance
qu'ilz vous doibvent, ny qu'ilz excitassent aulcun trouble
en vostre royaulme, mais elle estimoit qu'ilz ne prétandoient
de garder leur ville que pour vous et pour leurs vyes,
en quoy elle ne leur pouvoit fère tort, si, voyant venir
ceulx qui les vouloient tuer, ilz leur fermoient leurz portes;
et que le comte de Montgommery ne l'avoit veue, ny n'avoit
parlé à elle, pour avoir deu escripre aux dicts de la Rochelle
qu'elle les secourroit, n'estant si hastive ny si légière
que de rompre la ligue qu'elle venoit de faire avecques
vous pour chose de peu d'importance; et que, si elle
avoit ceste volonté, elle la vous nottiffieroit ouvertement,
<span class="pagenum"><a id="Page_208"> 208</a></span>
ainsy qu'elle vous avoit bien faict entendre son entreprinse
du Hâvre de Grâce; et qu'elle me vouloit bien dire, en
passant, qu'elle s'estoit lors saysie du dict Hâvre, à
cause d'une mauvaise responce qu'on luy avoit faicte de
Callays, et que, sans ce que la peste s'y mit, elle n'eut
lâché ceste place, sans avoyr heu rayson de l'aultre.</p>

<p>A toutes lesquelles siennes responces, fors en ce qu'elle
m'a touché de Callays, que j'ay expressément obmis, je
luy ay uzé des meilleures et plus convenables responces,
pleynes de mercyement, là où il a esté besoing, et de toutes
aultres bonnes remonstrances qu'il m'a esté possible. Et
l'ay conduicte, de propos en propos, à plusieurs raysons
pour la bien édiffier de Voz Majestez Très Chrestiennes et
des vostres, et pour luy oster les impressions qu'on luy a
peu donner au contraire, et pour la remettre aux bons
termes qu'elle estoit, auparavant ces émotions de France;
de sorte que, acquiessant à la pluspart, elle m'a prié, pour
la fin, que je voulusse faire communicquation à ceulx de
son conseil des mesmes choses que je luy avoys dictes à
elle.</p>

<p>Et, appellant là dessus milord trézorier et les comtes de
Sussex et de Lestre, je me suis retiré à part avec eulx,
qui ont avec attention fort volontiers ouy ma créance; et,
après qu'ilz m'y ont heu faict quelques courtes responces
et aulcunes légières contradictions, ilz m'ont prié de la leur
vouloir bailler par escript, affin d'y pouvoir mieulx dellibérer
et en conférer davantage avec leur Mestresse, pour,
puis après, m'y faire avoyr responce là où il escherroit d'en
bailler. Et, m'ayant toutz troys assuré de la persévérance
de leur Mestresse en l'entretènement du traicté, ilz ont
monstré qu'il leur restoit beaucoup de satisfaction de ce que
<span class="pagenum"><a id="Page_209"> 209</a></span>
je leur avoys dict, et de vostre ouverte démonstration vers
leur Mestresse et vers ce royaulme; seulement ilz ont exclamé
les injures, violences, meurtres et pilleries que le
cappitaine de Belle Isle de Bretaigne, et son filz, et quelque
aultre, qu'ilz ne m'ont peu nommer, font, à ce qu'ilz
disent, sur les Angloys, et qu'ilz suplient Vostre Majesté
d'accorder à leur Mestresse qu'elle puisse permectre à ses
subjectz d'avoir la guerre au dict capitaine; car elle ne
sçait comme aultrement leur satisfère, parce qu'on ne leur
faict jamais justice en Bretaigne; ny ne peulvent, sans
danger de mort, l'aller demander.</p>

<p>Du costé d'Escoce, Sire, il s'entend que, le <span class="xs">XV</span><sup>e</sup> de ce
moys, se debvoit faire l'assemblée de la noblesse du pays
à Lillebourg pour créer ung nouveau régent, et pour pourvoir
à la seureté du petit Prince, mais l'on n'espère guières
que la paix puisse réuscyr au bout des deux moys de l'abstinence.</p>

<p>Fleximgues monstre de se vouloir opiniastrer, car l'on
y faict une extrême dilligence de se bien fortiffier, et le
capitaine Morguen, avec une compagnie d'angloys, y est
enfin demeuré. Le prince d'Orange est encores en Olande,
et ung sien agent est tousjours par deçà. L'on m'a adverty
que le comte de Montgommery doibt bientost venir secrettement
en cette ville. Je mettray peyne de l'observer.
J'entendz que ceulx de la Rochelle, qui sont icy, ont esté
en ceste court; et, à dire vray, Sire, la responce, que ceste
princesse m'a faicte touchant l'opinyastreté des dicts de
la Rochelle, ne me contante assez. Ceulx cy mandent
pour toute provision en Irlande trente mille escus pour
résister aulx saulvages. Sur ce, etc.</p>

<p class="right">Ce <span class="xs">XXIII</span><sup>e</sup> jour de novembre 1572.</p>

<p><span class="pagenum"><a id="Page_210"> 210</a></span></p>

<h2>CCLXXXVII<sup>e</sup> DÉPESCHE</h2>

<p class="center">&mdash;du <span class="xs">XXIX</span><sup>e</sup> jour de novembre 1572.&mdash;</p>

<p class="center">(<i>Envoyée exprès jusques à la court par Joz, mon secrettère.</i>)</p>

<p class="hanging indent">
Défiances inspirées aux Anglais par la légation du cardinal Orsini et par
les armemens faits en France.&mdash;Résolution prise par Élisabeth de maintenir
l'alliance avec le roi, et néanmoins de rechercher l'alliance d'Espagne,
de s'unir aux princes protestans d'Allemagne, et de soutenir les mécontens
de France.&mdash;Affaires d'Écosse.&mdash;Méfiances témoignées contre l'ambassadeur
par les français réfugiés en Angleterre.&mdash;Assurance qu'il leur donne
au nom du roi qu'ils peuvent en toute sûreté rentrer en France.&mdash;Arrivée
de M<sup>r</sup> de Mauvissière.</p>

<p class="dest">Au Roy.</p>

<p>Sire, après que j'eus parlé à la Royne d'Angleterre, le
<span class="xs">XVII</span><sup>e</sup> de ce moys, et que j'eus baillé par escript à ceulx
de son conseil ce que je luy avoys dict, ung des gens de
M<sup>r</sup> de Walsingam leur arriva, le jour d'après; de la dépesche
duquel il semble que la jalousie et la deffiance ayt
augmenté à la dicte Dame et à eulx, touchant la légation
du cardinal Ursin, et touchant quelques levées de Suisses
qu'on leur a mandé que Vostre Majesté faict desjà marcher,
creignant que ce soit contre leur religion, et nomméement
contre l'estat et repos de ce royaulme, en faveur de la
Royne d'Escoce, dont se sont assemblés plusieurs foys pour
dellibérer de leurz affères. Et j'entendz qu'après les avoyr
bien débattus, ilz se sont résolus à quatre poinctz: l'ung,
d'observer, de la part de leur Mestresse, le traicté que
naguyères elle a faict avec Vostre Majesté, sans toutesfoys y
mettre grand fiance; le segond, d'estreindre l'accord avec
le Roy d'Espaigne; le troysiesme, de faire une prompte
et bien ample dépesche en Allemaigne; et le quatriesme,
de se prévaloir, si elle peut, de voz subjectz malcontantz,
<span class="pagenum"><a id="Page_211"> 211</a></span>
qui sont par deçà, au cas qu'elle et eux ne puissent voyr
plus cler dedans voz entreprinses qu'ilz ne font.</p>

<p>Dont, du premier, j'ay desjà assez souvent escript à Vostre
Majesté ce que la dicte Dame et les siens m'en ont respondu,
toutes les foys que je leur en ay parlé; et, quand aux aultres
troys, j'ay fait un mémoire<a name="FNanchor_11" id="FNanchor_11" href="#Footnote_11" class="fnanchor">[11]</a> à part de tout ce que, jusques
à ceste heure, il m'en est venu en cognoissance; dont je
n'auray à vous dire icy davantage, Sire, sinon que ceulx
cy ne layssent cepandant d'encourager le prince d'Orange
à la poursuyte de son entreprinse, et luy donner grande
espérance qu'il sera assisté, bien qu'ilz se soyent accordés
avecques luy de retirer ce qui restoit d'anglois à Fleximgues,
qui achèveront d'arriver ceste sepmayne; et pressent,
le plus qu'ilz peuvent, les choses d'Escosse pour les faire
réuscyr à leur intention; en quoy, pour y surmonter les difficultez
qui s'y trouvent, l'on m'a adverty qu'ilz dépêchent
une bonne somme de deniers au S<sup>r</sup> de Quillegreu, affin de
faire tomber la régence et le gouvernement du Prince ez
meins de ceulx qu'il recognoistra dévotz à l'Angleterre; et
qu'il a charge de praticquer la dicte régence pour le comte
d'Arguil, et la garde du Prince pour le comte de Morthon.
En quoy est fort à creindre, si le dict d'Arguil prent
le dict party, qu'il n'y mène le duc son oncle, et ses enfans,
et que le comte de Honteley demeure seul, de toutz les
grandz, pour le party de la Royne d'Escoce; et, si le susdict
de Morthon a le Prince en ses meins, qu'il ne le livre aulx
Angloys, aussy bien comme il leur a vendu le comte de
Nortomberland.</p>

<p>Je sçay bien que, pour encores, les choses n'y vont du
<span class="pagenum"><a id="Page_212"> 212</a></span>
tout ainsy que ceulx cy voudroient, et n'y espèrent guyères
la paix, au bout de l'abstinence; tant y a que leur argent
y pourra faire beaucoup incliner les choses à leur desir,
et y en employent de tant plus volontiers qu'ilz ont descouvert
que l'entreprinse, que les saulvages d'Irlande ont
cuydé exécuter sur Dublin, Corc et aultres places de la
Palissade, a esté tramée par le comte de Honteley. Dont,
en ce conseil, a esté dict que la Royne d'Escoce, de laquelle
il se porte lieutenant au North, y avoit besoigné, et
que, tant qu'elle vivra, ces troys royaulmes, d'Angleterre,
d'Escoce et d'Irlande, ne seront jamais en paix,
qui est ung trêt pour remettre ceste pouvre princesse en
grand danger; de laquelle j'ay heu deux lettres du premier
de ce moys, que milord trézorier m'a envoyées, le <span class="xs">XXII</span><sup>e</sup>,
toutes ouvertes; et encores il a fallu que je les luy aye
prestées pour en communiquer quelques poinctz à la Royne,
sa Mestresse.</p>

<p>J'avoys prié monsieur le Vidame de Chartres et le jeune
Pardaillan, et le S<sup>r</sup> Du Plessis, et quelques aultres françoys,
de ceulx qui sont fuitifz, de venir prendre leur dîner
en mon logis, affin de leur faire entendre l'intention de
Vostre Majesté; mais, pour creinte qu'ilz ne donnassent
quelque souspeçon d'eux aux Angloys, s'ilz y venoient, et
pour quelque opinyon, qu'on a imprimé au dict vidame, que
Vostre Majesté le vouloit faire tuer, fût par poyson ou aultrement,
ilz se sont toutz excusez, ormis le jeune Pardaillan,
lequel à grande difficulté a voulu manger une foys
avecques moy; et par luy j'ay mandé à toutz les aultres
que vostre desir est, Sire, qu'ilz se retirent en leurs maisons,
et que vous leur promettés, sur vostre honneur,
qu'il ne leur y sera faict ny mal, ny déplaysir; et si, pour
<span class="pagenum"><a id="Page_213"> 213</a></span>
prendre plus grande seureté de cella, ilz vouloient envoyer
ung d'entre eulx vers Vostre Majesté, que je l'accompaignerois
de mes lettres. Sur quoy, au bout de deux jours,
ainsy que les dicts vidames et de Pardaillan alloient trouver
ceste princesse à Hamptoncourt, ils me sont venus, en
passant, tenir le propos que je metz à l'instruction de ce
porteur<a name="FNanchor_12" id="FNanchor_12" href="#Footnote_12" class="fnanchor">[12]</a>, affin de tenir ceste lettre tant plus briefve. Et adjouxteray
seulement à icelle que je sentz bien qu'on uze de
toutz les artiffices et persuasions qu'on peut pour retirer,
peu à peu, ceste princesse de l'opinyon qu'elle s'estoit
imprimée de vouloir establir une privée amityé, et
une fort estroicte intelligence avec Voz Majestez Très
Chrestiennes et avec vostre couronne: dont je seray bien
fort ayse qu'en la faysant vostre commère, vous la confirmiez
en son premier bon propos; et croy que difficillement
la pourra l'on du tout tirer à l'aultre party, tant je l'ay une
fois vue très fermement résolue de suyvre du tout le vostre.
Sur ce, etc. <span class="i2">Ce <span class="xs">XXIX</span><sup>e</sup> jour de novembre 1572.</span></p>

<p class="blockquote">
Ainsy que ce porteur montoit à cheval, M<sup>r</sup> de Mauvissière est arrivé.
Je n'ay layssé pour cella de le faire partir.</p>

<p><span class="pagenum"><a id="Page_214"> 214</a></span></p>

<h2>CCLXXXVIII<sup>e</sup> DÉPESCHE</h2>

<p class="center">&mdash;du <span class="xs">IIII</span><sup>e</sup> jour de décembre 1572.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Audience accordée à l'ambassadeur et à M<sup>r</sup> de Mauvissière.&mdash;Demande officielle
faite à Élisabeth de tenir la fille du roi sur les fonts de baptême.&mdash;Acceptation
de la reine.&mdash;Embarras qu'elle témoigne pour envoyer, à
cette occasion, un ambassadeur en France, de peur qu'il ne soit massacré.&mdash;Nouvelle
proposition du mariage.&mdash;Difficulté opposée par la reine à la
reprise de cette négociation.&mdash;Froide réception faite par les seigneurs du
conseil à l'ambassadeur et à M<sup>r</sup> de Mauvissière.</p>

<p class="dest">Au Roy.</p>

<p>Sire, le deuxiesme de ce moys, M<sup>r</sup> de Mauvissière et
moy sommes allez trouver la Royne d'Angleterre à Hamptoncourt,
laquelle l'a beaucoup mieulx et plus favorablement
receu que l'occasion des choses passées ne me le faysoit
espérer, et croy, à la vérité, qu'en l'endroict d'ung
aultre, elle n'eut si bien uzé qu'au sien; qui a bien voulu,
dès l'entrée, luy commémorer les honnestes charges que,
d'autrefoys, il a heu vers elle<a name="FNanchor_13" id="FNanchor_13" href="#Footnote_13" class="fnanchor">[13]</a>, qui luy avoient faict dès
lors cognoistre sa vertu, et que ce où il s'estoit depuis
loyallement porté en bon et fidelle subject, d'advertir Vostre
Majesté d'éviter la dangereuse entreprinse de Meaulx<a name="FNanchor_14" id="FNanchor_14" href="#Footnote_14" class="fnanchor">[14]</a>,
luy avoit faict mériter qu'elle et toutz les aultres princes en
ouyssent bien parler; et qu'au reste il avoit tousjours heu
une si bonne inclination à tout ce qui estoit de la commune
<span class="pagenum"><a id="Page_215"> 215</a></span>
amityé d'entre Voz Majestez, et avoit uzé de tant de sortes
de courtoysies envers ceulx qu'elle avoit envoyé en
France et envers toute la nation, qu'elle se sentoit obligée
d'en avoyr mémoyre à jamais; et pourtant qu'elle remercyoit
Vostre Majesté de luy avoir envoyé ung tel messager,
et qu'il fût le très bien venu.</p>

<p>A quoy luy ayant le dict S<sup>r</sup> de Mauvissière faict l'humble
mercyement qui convenoit, il luy a présenté, avec les
recommandations de Vostre Majesté, de la Royne, et de
la Royne, vostre mère, et de Monsieur, les lettres de
toutz quatre, réservant celle de Monseigneur le Duc, après
le récit de sa créance; et luy a faict, en fort bonne façon,
entendre sa dicte créance, laquelle elle a monstré d'avoyr
bien fort agréable.</p>

<p>Elle nous a respondu que nul, après Voz Majestez Très
Chrestiennes, avoit receu ung plus accomply plésir qu'elle
de l'heureuse nayssance de vostre petite fille, et l'eût senty
plus grand, si ce eut esté ung filz, et qu'elle réputoit l'offre,
que luy fesiez d'estre vostre commère, pour ung des plus
certeins signes de vraye et parfaicte amityé qui se pouvoit
uzer non seulement entre princes, mais entre toutes aultres
plus inthimes et conjoinctes personnes; et pourtant qu'elle
vous remercyoit, et remercyoit la mère, et la grand mère,
et les oncles, de la plus grande affection de son cueur, de
ceste vostre tant bonne et tant cordialle démonstration vers
elle. Et, après s'estre ung peu enquise comme nous estimions
que l'Impératrix en uzeroit, et laquelle des princesses
de vostre court pourroit elle prier de fère l'office pour elle,
elle a suivy à dire que ce, où elle se trouvoit le plus empeschée,
estoit d'envoyer quelqu'ung par dellà, après ce qui
y estoit advenu, non pour deffiance qu'elle heût de Vostre
<span class="pagenum"><a id="Page_216"> 216</a></span>
Majesté, mais qu'elle n'avoit ung seul personnage de qualité
qui n'estimât qu'elle le tînt en fort petit compte, et
qu'elle se vouloit deffayre de luy, si elle luy parloit de le
vouloir envoyer en France, néantmoins qu'elle aviseroit
d'y uzer le plus honnorablement qu'il luy seroit possible.</p>

<p>Et s'estant le propos adonné à parler des choses de Paris,
le dict S<sup>r</sup> de Mauvissière luy a confirmé ce que j'en avois devant
dict à la dicte Dame et aux siens. Et elle y a respondu
quasy de mesmes qu'elle avoit faict les aultres foys, monstrant
creindre que les choses passassent jusques à elle et
jusques à troubler son estat, ce que nous avons mis peyne
de luy fort dissuader. Et après, il luy a présenté la lettre de
Monseigneur le Duc, et l'a accompaignée de plusieurs honnestes
propos de l'affection et du vray amour qu'il luy porte,
et du singullier desir que Vostre Majesté et la Royne, vostre
mère, et Monseigneur avez que l'accomplissement du
mariage s'en ensuyve.</p>

<p>A quoy elle a respondu que Dieu luy est tesmoing que
les choses en estoient venues à si bons et si procheins termes,
de sa part, qu'elle ne pensoit qu'il s'y deût trouver
plus de difficulté; mais qu'elle voyoit, à ceste heure, que
l'extérieur, de l'inégalité des aages, et l'intérieur, de la
différance des consciences en la religion, y remettoient
plus d'empeschement qu'elle n'eût pensé, et qu'il faudroit
qu'elle renouvellât toutz ceulx de son conseil pour prendre
quelque bonne résolution là dessus, parce que nul de ceulx,
qui y estoient à présent, n'en pouvoient estre d'advis; néantmoins
qu'elle ne layssoit de se santir pour jamais très obligée
à Vostre Majesté et à la Royne, vostre mère, et encores
à Monseigneur le Duc, et qu'elle adviseroit pour ce
soyr comme nous respondre le lendemein à toutes ces choses,
<span class="pagenum"><a id="Page_217"> 217</a></span>
affin de donner le plus de satisfaction à Vostre Majesté
qu'il luy sera possible.</p>

<p>Et n'ayant M<sup>r</sup> de Mauvissière rien obmis de tout ce qui la
pouvoit rendre bien disposée, et luy ayant aussy, de ma
part, touché aulcunes particullaritez pour l'induyre à vous
debvoir fère de meilleures responces que jamais, je luy ay
baillé la lettre que Mon dict Seigneur le Duc m'avoit escripte,
laquelle elle a volontiers reçue et retenue; et nous
nous sommes pour ceste foys licenciez d'elle. Et, après
avoyr fayct les meilleurs et les plus exprès offices que nous
avons peu vers ses conseillers, lesquelz, à la vérité, nous
avons trouvez fort froidz, nous sommes, pour ce soyr, allez
loger à ung mille de la court.</p>

<p>Et, le grand matin, elle nous a mandé qu'elle nous prioit
de luy donner temps de nous faire sa responce jusques à
vendredy, qui sera demein; dont avons advisé, Sire, de
vous faire cepandant ce mot, affin que Vostre Majesté sache
en quelz termes est toute ceste négociation. Sur ce, etc.</p>

<p class="right">Ce <span class="xs">IV</span><sup>e</sup> jour de décembre 1572.</p>

<h2>CCLXXXIX<sup>e</sup> DÉPESCHE</h2>

<p class="center">&mdash;du <span class="xs">X</span><sup>e</sup> jour de décembre 1572.&mdash;</p>

<p class="center">(<i>Envoyée jusques à la court par M<sup>r</sup> de Mauvissière.</i>)</p>

<p class="hanging indent">
Réponse de la reine sur la négociation de M<sup>r</sup> de Mauvissière.&mdash;Acceptation
du titre de marraine.&mdash;Objections faites contre le mariage.</p>

<p class="dest">Au Roy.</p>

<p>Sire, après que la Royne d'Angleterre a heu à loysir
dellibéré des troys poinctz de la créance de M<sup>r</sup> de Mauvissière,
sçavoir est: d'estre vostre commère, de continuer
<span class="pagenum"><a id="Page_218"> 218</a></span>
l'amityé, et de passer oultre au propos de Monseigneur le
Duc; et qu'elle a heu, comme j'ay esté bien adverty,
faict cognoistre à ceulx de son conseil qu'elle continuoit
d'avoyr toujours bonne inclination à la France, leur mettant
en grand compte ceste présente signiffication de vostre
singullière bienvueillance vers elle, et leur remonstrant que
les quatre lettres de Voz Majestez et de Monsieur, et la
cinquiesme de Monseigneur le Duc, escripte de sa mein,
et les propos que le dict S<sup>r</sup> de Mauvissière et moy luy avons
tenus, l'assuroient que vous la fesiez vostre commère tout
exprès pour luy tesmoigner, et à toutz ses subjectz, et encores
pour manifester à tout le monde, que vous la vouliés
aymer et respecter aultant, et possible plus, que prince ny
princesse de vostre alliance, ainsy que, parmy les choses
qui sont advenues en France, vous avez heu ung grand
soing de faire garder à elle et à ses dictz subjectz ung fort
grand respect, elle a conduict iceulx de son dict conseil à
luy aprouver qu'elle nous ayt, vendredy dernier, faict la
responce qui s'ensuit:</p>

<p>«Qu'elle accepte de bon cueur l'honneur que luy faictes
de vouloir qu'elle soit l'une des marraines de vostre fille aynée,
et prend cella pour une bien fort grande et singullière
récompense de la droicte affection dont elle s'est resjouye
de sa nayssance, et qu'il ne luy heût sceu advenir, en ce
temps, chose aulcune de plus grande satisfaction que
de se voyr par Vostre Majesté, et par la Royne Très Chrestienne,
et la Royne, vostre mère, et Messeigneurs voz
frères, recherchée de signe de vostre plus estroicte amityé
vers elle, dont elle vous en rend le plus grand mercys
qu'elle peut, et n'estime que faciez peu pour elle de la
convyer à estre compagne en ce sainct acte d'une si excellante
<span class="pagenum"><a id="Page_219"> 219</a></span>
princesse comme est l'Impératrix, laquelle elle honnore
en toutes sortes pour sa grandeur et pour ses vertueuses
qualités, et espére que d'elle procèdera tant de bien
et de bonheur à leur petite filleule, oultre celluy qu'elle
tirera de la bonne fortune du père et de la mère, et des
princes dont elle descend, que tout le mal qui luy pourroit
venir de son costé, n'y pourra à peyne paroistre; et,
encor que de ces premières couches de la Royne Très
Chrestienne son plésir ne puysse estre si parfaict, comme
si celluy de Vostre Majesté heût esté du tout accomply
par la nayssance d'ung beau filz, si répute elle à grande
bénédiction de Dieu que vostre mariage, qui est en toutes
sortes très honnorable, vous ayt desjà rendus toutz deux
l'ung père et l'aultre mère de ceste heureuse princesse,
ayant espérance qu'il vous adviendra, sellon le commun
dire, que, <em>qui par filles commance de masles hérite</em>;
et qu'elle a desjà advisé que de deux seigneurs, qui sont
des plus grandz de son royaulme, l'ung yra trouver Vostre
Majesté pour assister, pour elle, au baptesme, et pour
faire tout ce que Vostre Majesté luy ordonnera; mais parce
que l'ung ny l'aultre ne sont à présent en court, et qu'elle
ne sçayt encores lequel se trouvera le plus disposé de faire
le voyage, qu'elle différoit de les nous nommer; et qu'elle
vous prie, au reste, Sire, de croyre que, comme en la
faysant vostre commère, vous luy monstrez, et donnez à
cognoistre à ung chacun, que vous voulez persévérer en
son amityé, que aussy, de son costé, en acceptant de l'estre,
et par toutz aultres bons effectz en quoy la voudrez
employer, elle vous fera voyr, et à toute la Chrestienté,
qu'elle veut de mesmes persévérer très constamment en
la vostre;</p>

<p><span class="pagenum"><a id="Page_220"> 220</a></span>
«Que, pour le regard du propos de Monseigneur le Duc,
il me peut bien souvenir où les choses en sont demeurées
au partir de Quilingourt, et que, pour estre despuis survenus
plusieurs divers accidans, elle a mandé à son ambassadeur,
après mon audience de Redinc, de tirer de Voz
Majestez Très Chrestiennes, le plus dextrement qu'il
pourra, l'esclarcissement d'ung certein poinct, duquel par
ses lettres, qu'il a depuis escriptes, encor qu'il y récite
plusieurs propos que Vostre Majesté et la Royne, vostre
mère, luy en avez tenus, qui sont très honnorables et qui
la rendent très obligée de vous en remercyer, ilz sont
néantmoins si généraulx qu'elle n'y peut trouver la satisfaction
de ce qu'elle desire; et pourtant qu'elle vous prye
de prendre en bonne part qu'elle vous dye encores ceste
foys qu'il ne luy est possible de vous résoudre si clèrement
là dessus, comme vous le voudriez, et comme elle desireroit
le pouvoir faire.»&mdash;Et est entrée en deux divers discours,
l'ung, de l'entrevue, comme ung voyage en poste
n'eut peu estre réputé ny mal séant ny mal honnorable, ny,
possible, inutille à Monseigneur le Duc pour cest effect; et
l'aultre, de la religion, comme le Pape, par aulcunes
lettres et briefz qu'elle a naguyères veus, qu'il a escript à
ses rebelles, résidans en Flandres, l'appelle illégitime et
prétandue royne usurparesse de ce royaulme, ce que pourroit,
possible, fère raviser Monseigneur le Duc de ne se
vouloir si mal loger que de l'épouser; et pareillement Vostre
Majesté de ne vouloir avoyr de eux deux ung nepveu, ni
la Royne, vostre mère, ung petit filz qui fût réputé sismatique;
avec d'aultres propos qui monstrent que ceulx de
son conseil l'ont merveilleusement agitée de beaucoup d'escrupulles
et de plusieurs grandes difficultés.</p>

<p><span class="pagenum"><a id="Page_221"> 221</a></span>
Dont nous avons mis peyne de luy en diminuer l'impression,
luy remonstrant, quand au premier, qu'il n'a tenu
et ne tient qu'à elle qu'elle ne soit desjà satisfaicte de l'entrevue;
et, quand au segond, que vous avez tousjours
monstré, avant la bulle, et depuis encores, en ce présent
acte, que vous la réputés pour vraye et légitime et indubitable
Royne d'Angleterre. Et se sont conduictz les propos
à plusieurs particullaritez bien gracieuses de la vraye et
droicte intention, et de l'affection non feinte, dont persévérez
tousjours à desirer son allience; y adjouxtant, M<sup>r</sup> de
Mauvissière, plusieurs expéciallités qu'il luy a assuré avoir
freschement ouyes de Vostre Majesté et de la Royne, vostre
mère, et de Monsieur, et encores de plus expécialles de
Monseigneur le Duc qu'elle n'a poinct dissimulé de les
avoyr bien agréables. Et nous a faict cognoistre en somme
qu'elle ne veut qu'on délaysse aulcunement la poursuyte de
ce propos; puis a prié le dict S<sup>r</sup> de Mauvissière de vouloir
retourner le lundy ensuyvant pour prendre ses lettres et
son congé.</p>

<p>Dont je laysse à luy, Sire, de vous rendre plus ample
compte de tout le reste de sa légation, et seulement je adjouxteray
icy qu'il l'a accomplie ainsy dignement et avec
la dextérité qu'il a accoustumé toutes les aultres charges
que Vostre Majesté luy a souvant commises. Et sur ce, etc.</p>


<p class="right">Ce <span class="xs">X</span><sup>e</sup> jour de décembre 1572.</p>

<p><span class="pagenum"><a id="Page_222"> 222</a></span></p>

<h2>CCXC<sup>e</sup> DÉPESCHE</h2>

<p class="center">&mdash;du <span class="xs">XVI</span><sup>e</sup> jour de décembre 1572.&mdash;</p>

<p><i>(Envoyée exprès jusques à Calais par la voye du S<sup>r</sup> Acerbo.</i>)</p>



<p class="hanging indent">
Audience de congé donnée à M<sup>r</sup> de Mauvissière.&mdash;Son départ.&mdash;Armemens
faits en Angleterre par le capitaine Sores pour la Rochelle.&mdash;Demande
d'un sauf-conduit pour le vice-amiral d'Angleterre chargé de passer en
France.&mdash;Succès du duc d'Albe dans les Pays-Bas.&mdash;Difficulté que présente
la négociation du traité de commerce.&mdash;Nouvelles d'Écosse; le comte de
Morton régent.&mdash;Meilleur traitement fait au comte d'Arundel.&mdash;Mort du
comte de Derby.</p>

<p class="dest">Au Roy.</p>

<p>Sire, estant M<sup>r</sup> de Mauvissière allé prendre congé de la
Royne d'Angleterre, le <span class="xs">VIII</span><sup>e</sup> de ce moys, il m'a raporté
qu'elle luy avoit confirmé les mesmes bonnes responces
qu'elle nous avoit faictes à toutz deux, et qu'elle luy avoit
davantage expéciffié une particullarité de l'entrevue; laquelle
je m'assure, Sire, que n'aura failly de la vous racompter:
qui me semble assez conforme à ce qu'elle m'en
avoit, dez le commancement, proposé, dont je verray, en
ma première audience, si elle y persévère, et comme ses
conseillers y sont disposez. Elle luy a, le lendemein, envoyé
sa dépesche avec ung honneste présent, mais il a esté
contreinct de temporiser encore quelques jours, premier
que de partir, affin de pourvoir à la seureté de son passage,
ayant eu advertissement qu'on le guettoit sur la mer; chose
que la dicte Dame et les siens ont monstré de leur déplaire
bien fort; et j'espère qu'il aura passé bien seurement, et
que Vostre Majesté aura entendu par luy mesmes tout ce
qui a résulté de son voyage par deçà, et en quelle disposition
les choses y restent après luy.</p>

<p>A ceste heure, Sire, j'ay à vous dire qu'il s'équippe
<span class="pagenum"><a id="Page_223"> 223</a></span>
en divers endroictz de ce royaulme dix huict navyres de
guerre, desquels (encor qu'il y en y ayt une partie au
nom du prince d'Orange, pour passer deux compagnies
de wualons en Holande) si semble il que des dix principaulx,
(sçavoyr est: cinq françoys, troys angloys et deux
escouçoys, qui sont fort bien équippés et les mieulx fournis
et pourveuz d'arquebuzes, corseletz, picques, morrions,
pouldres et aultres monitions de guerre, qu'ilz ont esté
prendre à Porsemmue, et fort bien avitaillés de toutes
choses,) le cappitayne Sores en sera le général, et son nepveu
le lieutenant; et que de Plemmue, et de Excester, sont
partis, depuis douze ou quinze jours, deux navyres chargés
de beufz et aultres vivres pour la Rochelle, et que de présent
il se charge encores ung aultre navyre de bledz au
dict Excester, d'environ cent cinquante tonneaulx, pour y
aller. De quoy je ne faudray de m'en pleindre à ma première
audience, sellon qu'il m'a esté desjà respondu par les
seigneurs de ce conseil que, quand je les advertiray de telles
choses, qu'ilz y mettront si bon ordre que j'auray occasion
de m'en contanter.</p>

<p>Je desire bien, Sire, qu'il vous playse m'envoyer bientost
le saufconduict que le visadmiral d'Angleterre demande
pour aller trouver Vostre Majesté, car par son moïen tout
cest appareil se pourra interrompre ou aulmoins l'entreprinse
s'en pourra rejecter ailleurs.</p>

<p>La responce que ceulx cy espéroient avoyr du duc d'Alve
par les deux derniers ordinayres, sur le renouvellement
des accordz, n'est encores venue, mais, en lieu de cella,
ilz ont receu plusieurs nouvelles des heureulx exploitz du
dict duc, desquelles ilz ne se réjouyssent nullement.</p>

<p>J'ay naguières continué à iceulx seigneurs du conseil
<span class="pagenum"><a id="Page_224"> 224</a></span>
mon instance, touchant accomplir l'article du commerce,
affin que le traicté ne puisse estre argué d'invalidité pour
n'avoir sorty effect, ce qu'ilz m'ont advoué estre fort raysonnable,
mais que c'estoit ung faict qui dépendoit de
leurz marchandz, lesquelz s'y monstroient à présent fort
rétifz; dont sera bon, Sire, qu'en faciez toucher quelque
mot par dellà au S<sup>r</sup> de Walsingam; et j'espère qu'à la fin
ilz passeront oultre.</p>

<p>Je n'ay eu, longtemps y a, aulcunes bien certeynes nouvelles
d'Escoce; tant y a que, par aulcunes de mes intelligences,
je suis adverty que l'abstinence y a esté gardée
durant les deux moys, lesquelz sont desjà expirés dès le
<span class="xs">VI</span><sup>e</sup> du présent, et que le comte de Morthon y a esté, par
le party du Prince, subrogé régent au lieu du feu comte de
Mar, et la garde du dict Prince a esté continuée à la vefve
et au frère du dict comte de Mar, à eulx adjoinct le comte
d'Angoux, qui est nepveu et héritier présumptif du dict de
Morthon. Je ne sçay comme les choses se comporteront
maintenant par dellà, mais il ne s'y doibt espérer guyères
d'amandement pour estre retumbées du tout en la mein
du dict de Morthon, parce qu'il s'est monstré tousjours le
principal adversaire de la Royne, sa Mestresse, et très
grand ennemy de la paix.</p>

<p>L'on a, depuis deux jours, emplyé ung peu la liberté
du comte d'Arondel en sa mayson, et de se pouvoir promener
à l'entour d'icelle; mais ceulx qui sont dans la Tour
demeurent tousjours fort restreinctz, et encores ung peu
plus que les aultres, les deux segondz filz du comte
Dherby, depuis quinze jours, que le vieulx comte, leur
père, est mort. Sur ce, etc.</p>

<p class="right">Ce <span class="xs">XVI</span><sup>e</sup> jour de décembre 1572.</p>

<p><span class="pagenum"><a id="Page_225"> 225</a></span></p>

<h2>CCXCI<sup>e</sup> DÉPESCHE</h2>

<p class="center">&mdash;du <span class="xs">XXIII</span><sup>e</sup> jour de décembre, 1572.&mdash;</p>

<p class="center">(<i>Envoyée exprès jusque à Calais par Jehan Volet.</i>)</p>

<p class="hanging indent">
Désignation du comte de Worcester pour représenter Élisabeth au baptême.&mdash;Désignation
du docteur Dale destiné à remplacer Walsingham.&mdash;Insistance
de l'ambassadeur pour obtenir son rappel.&mdash;Interruption des armemens
pour la Rochelle.&mdash;Protestation du vidame de Chartres de son dévouement
au roi; son refus de rentrer en France.&mdash;État de la négociation
des Pays-Bas.&mdash;Nouvelles d'Écosse.</p>

<p class="dest">Au Roy.</p>

<p>Sire, je n'ay receu, à cause de l'empeschement de la
mer, vostre dépesche, du <span class="xs">III</span><sup>e</sup> de ce moys, jusques au quinziesme,
et, le mesme jour, le S<sup>r</sup> de Sabran est arrivé
avec celle qu'il vous a pleu me faire, du <span class="xs">IX</span><sup>e</sup> et <span class="xs">X</span><sup>e</sup> ensuyvant,
ès quelles deux j'ay trouvé plusieurs bien amples satisfactions,
et, à mon advis, bien considérées, touchant aulcunes
particullaritez, dont je vous avoys auparavant escript. Je
m'en vays demein trouver ceste princesse à Hamptoncourt,
affin de luy faire bien entendre tout ce que je y ay comprins
de l'intention de Voz Majestez, et, incontinent après,
je vous manderay sa responce. Cepandant je vous diray,
Sire, que le comte de Wourchester a très volontiers accepté
d'aller devers Voz Majestez pour le baptesme, et je
le solliciteray de partir bientost affin qu'il puisse arriver à
Paris, incontinent après les Roys. C'est ung seigneur, duquel
Voz Majestez et toutz les vostres aurez contantement,
et qui s'esforcera de sa propre inclination, avec le commandement
de sa Mestresse, de faire de fort bons offices.
Il est parent de la Royne d'Angleterre et porte le surnom de
<em>Sommerset</em>, et n'eût l'on sceu faire élection d'ung plus
<span class="pagenum"><a id="Page_226"> 226</a></span>
grand ny d'ung plus noble que luy en ce royaulme, pour
honnorer l'acte; et si, est bien estimé de sa Mestresse et
bien voulu de tout ce royaulme. L'on ne luy a pas encores
ordonné sa compagnie, mais, aussytost qu'on luy en aura
baillé le rolle, il m'a promis qu'il me l'apportera, et je
l'envoyeray à Vostre Majesté affin que puissiez mieulx ordonner
de sa réception et de son traictement.</p>

<p>Il avoit esté commandé, à deffault du S<sup>r</sup> Caro, à sire
Jehan Hastingues de s'aprester pour aller succéder à M<sup>r</sup> de
Walsingam, mais il a tant faict que, par maladye ou aultres
occasions, il s'en est excusé, dont ung homme de robe
longue, nommé le docteur Dail, lieutenant en la court de
l'admiraulté, s'appreste maintenant pour y aller. Et encores,
Sire, que je me veulx bien garder de n'estre indiscret à
contrarier par trop vostre volonté sur ma demeure par deçà,
si espérè je tant d'icelle que, pour plusieurs considérations,
dont les unes appartiennent à vostre réputation, et les aultres
sont dignes de compassion vers moy, j'impètreray bientost
que Vostre Majesté me retire.</p>

<p>Je ne faudray de me pleindre demein à ceste princesse
et à ceulx de son conseil de l'apprest de dix ou douze navyres,
lesquelz, encor qu'ilz s'advouent au prince d'Orange,
ilz monstrent néantmoins de vouloir trajecter des hommes
et des monitions à la Rochelle; ilz n'entrent point dans
les portz, mais ilz demeurent à l'ancre en la rade et à l'abry
de la coste de deçà. Quand aulx vaysseaulx que les françoys
apprestoient, ilz demeurent en suspens par commandement
de la dicte Dame, et croy bien que, si le visadmiral
trouve Vostre Majesté bien disposé sur les choses qu'il
luy proposera, que tout cest appareil yra descendre ailleurs.</p>

<p>J'ay monstré à M<sup>r</sup> le vidame de Chartres la déclaration,
<span class="pagenum"><a id="Page_227"> 227</a></span>
en forme, que Vostre Majesté m'a envoyé, et l'article qui
le concerne dans ma lettre. Il m'a respondu que ce luy est
ung singulier et souverein bien d'avoir quelque tesmoignage,
tant petit soit il, de vostre bonne intention vers luy.
Il trouve le terme de son retour, dans la chandeleuse, merveilleusement
brief, veu qu'il y court le danger de sa vye
et de sa conscience; mais il proteste bien qu'il ne s'arrestera
en part du monde, où il y ayt tant soit peu d'apparence
qu'on y praticque rien ny contre le service, ny contre l'intention
de Vostre Majesté; et le jeune Pardaillan monstre
avoyr la mesmes volonté; car sont les deux qui me sont
venus voyr, et qui affirment bien fort qu'ilz ne sont passés,
et qu'ilz ne demeurent icy que pour la seule occasion
de fouyr à la mort.</p>

<p>La responce du duc d'Alve; touchant l'accord des différendz
des Pays Bas, met tant à venir que ceulx cy commancent
de s'ennuyer, et de mal espérer d'icelle, bien qu'il
n'ayt encores rien refuzé de son costé, et seulement il uze
de remises sur l'attante des dépesches d'Espaigne, mais
l'on ne prend cella icy en payement.</p>

<p>J'ay heu, Sire, la confirmation de ce que je vous avoys
cy devant escript, que le comte de Morthon a esté subrogé
régent en Escoce par ceulx du party du Prince, et semble
qu'ilz continuent encores l'abstinence, après le <span class="xs">VI</span><sup>e</sup> de ce
moys. Je loue grandement les bonnes résolutions qu'avez
prinses sur les affères de ce pays là, desquelles, s'il m'est
possible, je donray advis à la Royne d'Escoce et à ceulx de
Lislebourg, bien qu'il y ayt très grande difficulté d'escripre
meintenant ny à elle ny à eulx. Et sur ce, etc.</p>

<p class="right">Ce <span class="xs">XXIII</span><sup>e</sup> jour de décembre 1572.</p>

<p><span class="pagenum"><a id="Page_228"> 228</a></span></p>

<h2>CCXCII<sup>e</sup> DÉPESCHE</h2>

<p class="center">&mdash;du <span class="xs">XXV</span><sup>e</sup> jour de décembre 1572.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Communications privées renouées, pour la première fois depuis la Saint-Barthèlemy,
par l'ambassadeur avec Leicester.&mdash;Préparatifs de départ du
comte de Worcester.</p>

<p class="dest">Au Roy.</p>

<p>Sire, ayant le comte de Lestre sceu que j'alloys hier,
qui estoit l'avant veille de Noël, à Hamptoncourt, il m'a
envoyé prier qu'il m'y donnât à dîner, comme il a faict
avec beaucoup de faveur; et a monstré qu'il ne creinct
plus de trecter en privé avecques moy, ainsy que, ces
quatre moys passés, il s'estoit bien engardé de le fère. Et
le comte de Wourchester s'est trouvé en la compagnie,
avec lequel j'ay devisé de son voyage vers Vostre Majesté,
et l'ay sollicité de vouloir partir bientost, pour se rendre
à Paris, incontinent après les Roys, ce qu'il a trouvé estre
ung peu bien court; néantmoins m'a promis que, sellon le
commandement que la Royne, sa Mestresse, luy en feroit,
il mettra peyne de s'y disposer. J'en ay depuis parlé à la
dicte Dame, laquelle m'a dict qu'elle eût bien voulu, premier
que le dépescher, estre advertye s'il fault qu'elle prie
une des princesses, et laquelle, de vostre court, ou bien
qu'elle commète le dict comte pour tenir pour elle, car en
voudroit uzer ainsy que l'auriez plus à gré.</p>

<p>Je luy ay respondu que j'attandz de brief une responce
de Voz Majestez là dessus; qu'il ne fault pour cella laysser
de faire partir le dict sieur comte, car elle pourra, puis après,
s'il en est besoin, envoyer sa lettre et sa commission par
<span class="pagenum"><a id="Page_229"> 229</a></span>
la poste, là où il est besoing au dict sieur comte d'aller
par journées, et ainsy nous sommes accordez qu'elle le fera
partir le <span class="xs">III</span><sup>e</sup> jour de l'an. Sur ce, etc.</p>

<p class="right">Ce <span class="xs">XXV</span><sup>e</sup> jour de décembre 1572.</p>

<h2>CCXCIII<sup>e</sup> DÉPESCHE</h2>

<p class="center">&mdash;du <span class="xs">II</span><sup>e</sup> jour de janvier 1573.&mdash;</p>

<p class="center">(<i>Envoyée exprès jusques à la court par le S<sup>r</sup> de Vassal.</i>)</p>

<p class="hanging indent">
Audience.&mdash;Bonnes dispositions d'Élisabeth, de Leicester et de Burleigh en
faveur de la France.&mdash;<cite>Mémoire.</cite> Détails de l'audience.&mdash;Assurance de la
reine qu'elle persiste dans le traité d'alliance avec le roi, et dans la négociation
relative au commerce.&mdash;Refus d'envoyer de nouveaux ambassadeurs
en Écosse, et de chasser d'Angleterre les Français réfugiés.&mdash;Protestation
d'Élisabeth qu'elle ne donnera aucun secours à la Rochelle.&mdash;Remerciement
au sujet de la communication faite sur la négociation en
France du cardinal Orsini.&mdash;Résolution de la reine d'envoyer sans
délai le comte de Worcester en France; difficulté qu'elle fait de le charger
de reprendre la négociation du mariage.</p>

<p class="dest">Au Roy.</p>

<p>Sire, de tant que, par vostre lettre du <span class="xs">IX</span><sup>e</sup> et <span class="xs">X</span><sup>e</sup> du passé<a name="FNanchor_15" id="FNanchor_15" href="#Footnote_15" class="fnanchor">[15]</a>,
je me suis trové non seulement bien respondu sur mes précédantes
dépesches, mais encores fort amplement informé de certeins poinctz bien importans, que desirez estre de
nouveau négociez avec ceste princesse, je n'ay fally de les
luy déduyre toutz par le mesmes ordre que je les ay trouvés
en vostre dicte lettre, et avec le plus de respect et d'expression
<span class="pagenum"><a id="Page_230"> 230</a></span>
qu'il m'a esté possible, pour tout ensemble les
fère bien prendre et bien comprendre à la dicte Dame.
Dont je ne les réytèreray icy; car c'est de Vostre Majesté
mesmes que j'en ay heu la substance, et je y ay adjouxté
seulement quelque forme de parolles; mais je charge le
présent pourteur de vous dire, Sire, ce que la dicte Dame
m'a respondu.</p>

<p>Il seroit long de vous racompter icy aulcunes réplicques
que j'ay estimé ne debvoir obmettre de luy fère, lesquelles
elle a prinses de bonne part; et, en me licenciant, m'a pryé
que je voulusse communicquer, avec milord trézorier et avec
le comte de Lestre, des mesmes poinctz que je luy avoys
déduictz; ce que j'ay faict. Je les ay trouvés l'ung et l'aultre
bien facilles et promptz à l'entretennement du traicté,
doubteux et incerteins aulx propos du mariage; mais si estonnez,
des choses naguières passées, qu'ilz ne sçavent
comme prendre les présentes, ny comme juger de celles
d'advenir. Ilz ont voulu avoyr temps pour rapporter le tout
en l'assemblée de leur conseil et en conférer de rechef avec
leur Mestresse. Sur ce, etc.</p>

<p class="right">Ce <span class="xs">II</span><sup>e</sup> jour de janvier 1573.</p>


<div class="blockquote">
<p class="header">INSTRUCTION DES CHOSES<br />
dont le S<sup>r</sup> de Vassal, suyvant la présente dépesche, aura à informer Leurs
Majestez:</p>

<p>Que la Royne a respondu à mes demandes, Sire, qu'elle confesse
que vous auriez occasion de vous fyer peu de son amityé, si cognoissiez
qu'elle ne se confiât de la vostre, et pourtant qu'elle vouloit de
bon cueur déposer les escrupulles, qu'elle avoit prins de ce qui s'estoit
faict, sur l'assurance de ce que luy fesiez dire; et que je luy estois
tesmoing qu'encor qu'elle n'eût approuvé l'acte, qu'aulmoins s'estoit
elle tousjours efforcée de l'excuser d'elle mesmes, mais ne l'avoit
peu justiffier vers les siens; qu'il n'estoit rien advenu, de son costé,
<span class="pagenum"><a id="Page_231"> 231</a></span>
qui vous deût faire changer de volonté; et, puisqu'il vous plésoit de
persévérer au traicté, qu'elle ne s'en départiroit pour occasion qui se
peût jamais présenter;</p>

<p>Que de rechef elle commanderoit fort volontiers à ceulx de son
conseil de pourvoir aulx choses qui restoient à accomplir des articles
du dict traicté, et que l'offre de Vostre Majesté de vouloir assoyr
l'estappe aulx marchandz angloys, aussytost qu'ilz auroient choisy
leurs lieux et places en France, avec les privilèges accordez, et l'émologation
de voz parlementz, estoit très honnorable, mais qu'ilz refuzoient
d'y entendre, parce que la peur les tenoit encores des évènementz
de dellà; néantmoins qu'elle les en feroit de rechef exorter;
et, quand bien ilz s'y rendroient opinyastres, le reste du traicté pour
cella ne laysseroit de demeurer en sa vigueur, ny l'ancien commerce
d'estre continué;</p>

<p>Que, pour la paix d'Escoce, elle ne voyoit pas que de nouveaulx
ambassadeurs, encor qu'ilz fussent de plus grande qualité que les
premiers, y peussent rien advancer, aulmoins pour le regard d'elle,
qui ne sçauroit y faire ny dire davantage que ce qu'elle y avoit desjà
dict et faict, et que le comte de Morthon, qui estoit à présent régent,
avoit offert le chasteau de S<sup>t</sup> André pour recouvrer le chasteau de Lislebourg,
et d'aultres grandes récompances qui valoient vingt foys
mieulx que le dict chasteau, mais ceulx de dedans estoient opinyastres;
et qu'elle espéroit qu'ilz s'accorderoient à la fin par force:</p>

<p>Au regard de voz subjetz qui sont icy, qu'elle ne leur avoit peu
dénier refuge pour l'occasion qu'ilz y estoient passez, et qu'il estoit
en leur liberté de s'en retourner quand ilz voudroient; néantmoins
que, de les en faire exorter, cella luy seroit imputé à cruaulté, jusqu'à
ce qu'on vît que vostre justice ozât bien exécuter la punition
qu'aviez commandé de faire des autheurs des meurtres et séditions
passées;</p>

<p>Mais que, de donner secours ny assistance à ceulx de la Rochelle,
elle seroit très marrye de le faire: bien avoit entendu que quelques
ungs des habitans estoient descendus vers la coste de Ouest, lesquelz
elle n'avoit point veus, et s'asseuroit qu'ilz ne trouveroient en ce
royaulme chose aulcune qui leur peût servir pour maintenir leur rébellion,
s'ilz la vouloient faire; vray est qu'elle ne pourroit, sans
injure, deffendre que quelques ungs de ses marchandz, qui y avoient
leur commerce de longtemps, et y avoient leurs biens engagés,
ne l'y continuent, non toutesfoys d'y en fère establir de nouveau;</p>

<p>Qu'elle vous remercyoit grandement de ne vous estre layssé surprendre
<span class="pagenum"><a id="Page_232"> 232</a></span>
des persuasions du cardinal Ursin, non qu'elle ne louât
bien fort que vous vous liguissiez contre le Turcq, comme encores
elle se voudroit bien obliger à une si saincte ligue, affin de résister
au commun ennemy et adversayre du nom chrestien, lequel, s'il n'estoit
réprimé, opprimeroit quelquefoys les plus grandes puissances et
les premières authoritez, et toute la liberté de la Chrestienté; mais
que le vray moyen de luy résister seroit de mettre toutz les princes
chrestiens en bonne union, et les différendz de la religion en accord,
non de liguer contre luy, ainsy en apparance, une partie des forces
chrestiennes, en intention de ruyner les aultres, et que, si Vostre
Majesté s'estoit à bon esciant excusée d'entendre à telles praticques,
elle estimoit que vous cognoistriez bientost que vous auriez beaucoup
faict pour vostre réputation; qu'elle vouloit fort fermement
croyre, sans y mettre aulcun doubte, que ne layssiez de l'aymer, pour
la diversité qui estoit entre vous de la religion, car, avant que vostre
dernière amityé fût promise ny jurée, vous sçaviez toutz deux
quelle estoit la religion l'ung de l'aultre, et qu'elle croyoit bien
qu'elles estoient diverses en quelques parolles, mais nullement contrayres
en substance; dont tout ainsy qu'elle vous réputoit prince
chrestien, qui ne luy manqueriez de vostre foy ny de vostre parolle,
qu'ainsy la trouveriez vous princesse fort chrestienne, qui vous
tiendroit toutes les choses qu'elle vous avoit promises et jurées.</p>

<p>Et adjouxta qu'elle croyoit que Dieu, au pis aller, n'avoit pas encores
déterminé de faire que l'Angleterre ne demeurât là où elle
estoit; aulmoins ne comprenoit elle pas qu'il eût encores mis en
pouvoir de le fère à ceulx d'entre les hommes qui, possible, le voudroient
bien entreprendre.</p>

<p>Et ayant la dicte Dame là dessus faict ung peu de pause, je luy ay
dict, voyant que le temps estoit court, qu'à mon advis il y avoit de
quoy louer et approuver, et de quoy plus la remercyer en sa responce,
qu'il n'y avoit lieu d'y rien replicquer, et pourtant je la priois de
passer oultre aulx aultres choses que je luy avois dictes.</p>

<p>Elle a suivy qu'à son advis Vostre Majesté se contanteroit de
l'élection qu'elle avoit faicte du comte de Wourchester, car estoit de
mesmes mayson qu'elle, personnage nourry en la court, qui avoit
esté uniquement aymé du feu Roy, son père, et lequel vous trouveriez
très inclin à Vostre Majesté et prest à faire tout ce que vous
voudriez, et vous accompaigner là où luy commanderiez, et estimoit
que vous le recepvriez et favoriseriez ainsy qu'avez tousjours faict
ceulx qu'elle vous avoit cy devant envoyez; que, d'adjouxter à la
<span class="pagenum"><a id="Page_233"> 233</a></span>
commission, qu'elle luy donroit du baptesme, celle du mariage, elle
s'en trouvoit en quelque perplexité, parce que son ambassadeur
ne l'avoit encores résolue des poinctz dont elle luy avoit, longtemps
y a, donné charge qu'il s'en esclarcît avec la Royne, vostre mère;
mais qu'avant le troysiesme de janvier que le dict comte partiroit,
elle pourroit avoyr receu la responce de son ambassadeur pour luy
en mettre quelque article en son instruction, ou bien le luy envoyeroit
après; et qu'elle creignoit assez qu'encor que Voz Majestez dissent
que les difficultez de l'extérieur, qui estoient ez personnes, fussent
beaucoup amandées, que néantmoins celles de l'intérieur, qui
restoient ez consciences et en la religion, ne se fissent de jour en
jour plus grandes; dont voudroit de bon cueur qu'elles fussent vuydées:
car y avoit apparence, comme je le luy avoys bien remonstré,
qu'après ceste foys, l'on réputeroit que ce ne fût plus qu'entretènement
et peyne perdue d'en parler.</p>
</div>

<h2>CCXCIV<sup>e</sup> DÉPESCHE</h2>

<p class="center">&mdash;du <span class="xs">IX</span><sup>e</sup> jour de janvier 1573.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Audience.&mdash;Nouvelles assurances d'amitié de la part de la reine.&mdash;Conférence
de l'ambassadeur avec Burleigh, le comte de Sussex, et M<sup>r</sup> Smith.&mdash;Préparatifs
pour la Rochelle.&mdash;<cite>Mémoire.</cite> Détails de l'audience.&mdash;Blessure
du roi.&mdash;Retard apporté au départ du comte de Worcester.&mdash;Remerciemens
d'Élisabeth sur l'offre faite par la reine de Navarre de tenir Madame
en son nom sur les fonts de baptême.&mdash;Reprise de la négociation du mariage.&mdash;Défense
faite en Angleterre de préparer des secours pour la Rochelle.</p>

<p class="dest">Au Roy.</p>

<p>Sire, il n'est possible de voyr une plus grande satisfaction
que celle que la Royne d'Angleterre a monstré de
recepvoir les bons termes d'amityé qu'il vous a pleu me
commander luy tenir, et elle aussy, de son costé, n'a layssé
une seule sorte de bonnes parolles ny de bonnes démonstrations,
qu'elle n'en ayt uzé pour me tesmoigner que très
parfaictement elle vous y correspondît; chose qui seroit
<span class="pagenum"><a id="Page_234"> 234</a></span>
longue à mettre icy, et suffira s'il vous plaist que je touche
sommèrement aulcunes responces qu'elle m'a faictes, que
je joins dans un mémoire à part.</p>

<p>Et après, elle m'a pryé de vouloir conférer du tout avec
milord trézorier, avec le comte de Sussex et avec M<sup>e</sup> Smith;
qui pourtant nous sommes retirés, toutz quatre à part. Et
après qu'ilz ont eu paciemment escouté la déduction des
principaux poinctz, ilz ont monstré d'avoyr très bonne inclination
de satisfère, en tout ce qu'ilz pourront, à Vostre
Majesté.</p>

<p>Les françoys qui sont icy font tousjours quelque apprest
d'armes, et le cappitayne Poyet faict faire demy cent de
longues harquebuses à fourchette, mais semble qu'il s'en
veult retourner à Fleximgues, car il parle comme ayant
charge du prince d'Orange; et les aultres font bruict d'aller
à la Rochelle; néantmoins ilz n'impètrent encores de
ceste court toutes les choses qu'ilz demandent. Je les observeray
et les feray observer, ainsy que me mandez, affin
de vous advertyr de leurs déportementz. Et sur ce, etc.</p>

<p class="right">Ce <span class="xs">IX</span><sup>e</sup> jour de janvier 1573.</p>


<div class="blockquote">
<p class="header">MÉMOIRE<br />
des choses que la dicte Dame m'a faict entendre.</p>

<p>Quand à vostre blesseure<a name="FNanchor_16" id="FNanchor_16" href="#Footnote_16" class="fnanchor">[16]</a>, Sire, elle m'a dit que plusieurs occasions
luy faisoient réputer peu heureuse l'année dont nous venions
de sortir, mais que cest accident seul la luy faysoit réputer du tout
malheureuse, car s'estoit imprimé que le coup d'espée n'avoit peu
estre sinon fort grand, puisque le gentilhomme tiroit à tuer le sanglier;
et que de nul présent plus précieulx pourroit estre elle estrénée
à ce nouvel an, que de l'assurance que luy donniez que cella s'estoit
passé sans dangier, dont elle en louoit et remercyoit Dieu de bon cueur;
et cella seroit cause de quoy elle jouyroit plus à plein le grand plésir
<span class="pagenum"><a id="Page_235"> 235</a></span>
qu'elle avoit aussy receu d'entendre que la Royne, vostre mère, fût
entièrement bien guérye de son rume: qui vous supplioit toutz deux
de croyre qu'elle ne pouvoit ouyr qu'il vous advînt, et aulx vostres, si
peu de mal qu'elle n'y participât incontinent, avec aultant de douleur
comme s'il touchoit à elle mesmes;</p>

<p>Et, au regard de faire promptement partir le comte de Wourchester,
qu'elle vous suplioit d'excuser ung peu, s'il n'estoit desjà en chemin,
parce qu'elle l'avoit mandé venir en poste; et il luy avoit esté
besoing de renvoyer jusques en sa mayson, qui est en Galles bien
loing d'icy, pour quérir ses gens, son équippage et aucuns de ses
parans qu'il vouloit mener en sa compagnie, mais qu'elle le
feroit partyr dans troys jours sans faillir, bien que aulcuns luy avoient
voulu dire qu'il ne seroit assuré, et que d'aultres eussent voulu songer
que messieurs de Guyse le feroient arrester pour ravoyr la Royne
d'Escoce, ce qui n'avoit esté sans qu'elle eût monstré que non seulement
elle mesprisoit, mais qu'elle avoit en hayne toutz les advis
qu'on luy donnoit pour luy ingindrer doubte ou souspeçon de la
foy et amytié de Vostre Majesté;</p>

<p>Qu'elle n'avoit parolles assez expresses pour vous remercyer aultant
qu'elle debvoit, et la Royne, vostre mère, de l'honneur et faveur
que luy faysiez, et que luy fesiez faire par la Royne de Navarre,
qu'elle deignât tenir pour elle la petite Madame, de quoy elle se santoit
vous en avoyr, et à elle, une très grande obligation, et que son
desir doncques seroit de l'en suplier; néantmoins, voyant que l'Impératrix
vouloit que son depputé mesmes tînt pour elle, qu'elle adviseroit,
avec son conseil, comme en debvoir uzer, affin qu'il ne s'y
trovât manquement ny diversité de sa part; et ne pensoit pas, quoy
que aulcuns escruppulleux luy eussent voulu remonstrer au contrayre,
que sa conscience ny celle du comte peussent estre intéressez que
luy mesmes pour elle intervînt en ce sainct acte; et, quand à adjouxter
son nom à celluy de l'Impératrix, pour en faire dénommer
de toutz deux leur petite fillieule, que cella luy faysoit cognoistre
combien Voz Majestez avoient soing de n'obmettre aulcune sorte
d'honneste respect que n'essayssiez de l'en gratiffier; ce qui luy
donnoit occasion d'estre pareillement respectueuse vers tout ce
qu'elle cognoistroit à jamais servir à vostre grandeur et réputation:</p>

<p>Au regard de donner ample instruction au dict sieur comte pour
résouldre Voz Majestez du propos du mariage, qu'elle mettroit
peyne de le faire avec des conjectures, néantmoins, dont elle seroit
contreinte d'uzer, que, si Voz Majestez luy parloient en une sorte,
<span class="pagenum"><a id="Page_236"> 236</a></span>
qu'il vous ayt à respondre sellon celle là; et si aultrement, aultrement;
veu qu'elle n'avoit peu estre encores esclarcye par son ambassadeur
de certeins poinctz de la religion, qu'elle luy avoit commandé
d'en parler à la Royne, vostre mère, laquelle ne luy avoit
voulu respondre, sinon que, quand elles deux se verroient, elles s'en
sçauroient bien accorder entre elles; et que, ne se parlant, à ceste
heure, plus de l'entrevue, il falloit qu'on regardât ung peu à ce poinct,
ny ne vouloit advouer, sur ce que je luy disois que Monseigneur le
Duc se pourroit contanter de ce qu'elle avoit voulu concéder à Monsieur,
frère de Vostre Majesté, pour l'exercice de sa religion, qu'elle
luy en eût voulu rien concéder, puisque rien il n'en avoit voulu
accepter, et qu'elle se vouloit bien garder de ne se trop haster, affin
de ne broncher là où elle avoit cuydé trébucher l'aultre foys; et
que son ambassadeur se trouvoit si estonné d'avoyr trop espéré le
premier mariage, qu'encor qu'il ne desirât pas moins ce segond, si ne
trouvoit elle qu'en pas une de ses lettres il ozât encores assurer que
Voz Majestez, à bon esciant, aient une ferme dellibération de l'effectuer;</p>

<p>Que ce qui s'estoit parlé, entre elle et le S<sup>r</sup> de Mauvissière, de
Monseigneur le Duc, qu'il pourroit faire ung voyage à la desrobée
jusques icy, que cella s'estoit dict, plus sur l'occasion de leur propos,
que non qu'elle l'eût mis en avant elle mesmes, car avoit tousjours
remis cella à ce que Vostre Majesté et la Royne, vostre mère,
jugeriez que seroit honnorable pour luy de faire;</p>

<p>Et qu'elle vous remercyoit, le plus qu'elle pouvoit, de l'offre que
luy fesiez qu'après les difficultez vuydées et les choses réduictes à
quelque bon accord, que Voz Majestez mettroient lors peyne de
luy satisfaire, et de luy defférer, et luy uzer beaucoup de respectz;
qu'elle n'avoit garde d'en desirer jamais de plus grandz qu'elle ne
debvoit, ny qui ne fussent égallement honnorables à Monseigneur
le Duc et à la couronne dont il est, qu'ilz le pourroient estre à
elle et à la sienne; et que, de tenir les choses en longueur, c'estoit
ce qu'elle vouloit surtout éviter, et croyoit bien que Voz Majestez et
toute la Chrestienté jugeoient assez d'où procédoit, à ceste heure, le
retardement;</p>

<p>Au regard de ce que j'avois entendu que quelques ungs armoient
en ce royaulme pour nuyre à voz subjectz, qu'elle me prioit de ne
le vouloir aulcunement croire; car c'estoit chose qu'elle avoit expressément
deffendu; et avoit mandé à toutz les gardiens de ses
portz qu'ilz missent ordre de l'empescher; dont elle me pouvoit assurer
<span class="pagenum"><a id="Page_237"> 237</a></span>
que, des principaulx lieux et hâvres de son royaulme, il n'en
sortiroit rien, de quoy j'eusse cy après occasion de me pleindre;
mais qu'à la vérité la mer estoit desjà si pleine de pirates, et il y avoit
tant de petits lieux et criques cachées le long de la coste de deçà,
qu'elle n'y sçauroit mettre l'ordre qu'elle vouloit; mais que ce n'estoit
que larrons de mer, lesquelz il failloit que le premier qui les
pourroit prendre les fît pendre;</p>

<p>Que, touchant ce que M<sup>r</sup> le baron de La Garde escripvoit, de douze
vaysseaulx angloys qui s'estoient esforcés d'entrer au port de la
Rochelle, et favoriser ceux qui y portoient des vivres, qu'elle sçavoit
bien la responce que son ambassadeur avoit faicte là dessus, que, s'il
y eut eu douze bons navyres angloys, l'on ne les eût pas légièrement
empeschés d'aller là où ilz eussent voulu; et cuydoit, à la vérité,
que ce n'en estoient poinct; néantmoins, puisque le dict S<sup>r</sup> de La
Garde le mandoit, et, sur ce qu'il se pleignoit d'aucuns aultres angloys
qui, avec mes passeportz, que je leur avoys baillé pour aller à
Bourdeaulx, s'estoient voulu couler dans la dicte ville, qu'elle s'en
feroit enquérir pour les faire toutz rigoureusement punir, ainsy
qu'elle estoit après à faire chastier ceulx qui avoient mené des angloys
à Fleximgues, sans qu'elle l'eût ordonné; et qu'elle vous prioit
prendre ceste seurté d'elle qu'elle ne secourra en façon du monde
les dicts de la Rochelle, et que mesmes l'on luy avoit dict que troys
des habitans estoient par deçà qui proposoient d'en admener deux
navyres chargés de greins et de vivres; mais que, s'ilz s'attandoient
à cella, ilz endureroient longtemps la feim.</p>

<p>Et après, la dicte Dame est venue à quelques particullaritez que je
luy avoys touchées d'une lettre que la Royne d'Escoce m'avoit escripte,
en quoy elle m'a parlé assez aygrement.</p>
</div>

<p><span class="pagenum"><a id="Page_238"> 238</a></span></p>

<h2>CCXCV<sup>e</sup> DÉPESCHE</h2>

<p class="center">&mdash;du <span class="xs">XV</span><sup>e</sup> jour de janvier 1573.&mdash;</p>

<p class="center">(<i>Envoyée jusques à Calais par Jehan Volet.</i>)</p>

<p class="hanging indent">
Départ du comte de Worcester avec charge de traiter du mariage.&mdash;Négociation
des Pays-Bas.&mdash;<cite>Mémoire.</cite> Réclamation du vidame de Chartres et
des S<sup>rs</sup> Pardaillan et Du Plessis contre l'ordre du roi qui leur enjoint de
rentrer en France.&mdash;Disposition du comte de Montgommery à faire sa
soumission.&mdash;Nouvelles de la Rochelle; préparatifs faits secrètement en
Angleterre pour secourir cette ville.</p>

<p class="dest">Au Roy.</p>

<p>Sire, le comte de Vourchester a esté retardé jusques
aujourdhui <span class="xs">XV</span><sup>e</sup>, qu'on a achevé de le dépescher, et, après
m'estre venu dire l'adieu en mon logis, il s'est mis incontinent
sur la Tamise. Il s'en va pourveu d'une très bonne
intention vers ces deux royaulmes, et d'une bien ample
commission, ainsy qu'il m'a dict, de sa Mestresse, pour
traicter avec Voz Majestez du poinct de l'allience qui se
recherche maintenant entre vous; qui sont deux choses,
lesquelles je m'assure, Sire, qu'avec la considération des
aultres bonnes et grandes qualités siennes, vous le feront
avoyr agréable.</p>

<p>L'on attand tousjours icy en grande dévotion la responce
du duc d'Alve sur l'accord des différandz des Pays Bas, et
semble que, si elle n'arrive dans le caresme prenant, que
ceulx cy veulent prendre quelque aultre expédiant. Je desire,
de plus en plus, Sire, que faciez bientost partir le S<sup>r</sup> de
Vérac pour Escoce, car j'entendz que les deux praticques,
de mettre le Prince d'Escoce ez meins de la Royne d'Angleterre,
et le chasteau de Lislebourg ez meins du comte
de Morthon, se poursuyvent fort à l'estroict; et me vient
<span class="pagenum"><a id="Page_239"> 239</a></span>
l'on d'advertyr que le S<sup>r</sup> de Quillegreu est arrivé depuis
deux jours pour cest effect en ceste ville, et qu'il se tient
caché au logis de milord trézorier, son beau frère. L'on
offre de grosses sommes pour cella. J'ay escript à ceulx
du dict chasteau la bonne provision que Vostre Majesté a ordonné
pour les affères du dict pays, et qu'ilz auront bientost
par dellà de voz nouvelles, si desjà elles ne sont arrivées.
Et sur ce, etc. <span class="i2">Ce <span class="xs">XV</span><sup>e</sup> jour de janvier 1573.</span></p>


<div class="blockquote">
<p class="header">MÉMOIRE.</p>

<p>M<sup>r</sup> le vidame de Chartres et les S<sup>rs</sup> De Pardaillan et Du Plessis me sont
venuz faire une grande pleincte, me remonstrantz qu'en nul temps
il n'avoit esté veu qu'on eût jamais accusé l'absance d'aulcun, qui eût
voulu fouyr bien loing pour éviter la persécution de sa religion; et
qu'ilz vous suplient très humblement que, veu qu'il estoit bien cognu
à Vostre Majesté qu'ilz n'estoient passez en ce royaulme, lequel est
maintenant de vostre alliance, sinon pour céder à l'extrême violence
qui s'exerçoit indifféremment en France contre ceulx de leur religion,
et pour seulement deffendre, avec la fuyte, leurs vyes, affin de
n'estre veus rebelles s'ilz se joignoient avec ceulx qui monstrent
de la vouloir deffandre par les armes, qu'il fût vostre bon plésir
ne vouloyr permettre qu'ilz soient notez du nom infamme de rébellion.</p>

<p>J'ay respondu que, par vostre dernière déclaration, du <span class="xs">VII</span><sup>e</sup> de décembre,
il leur estoit pourveu d'une si bonne seureté, en leurs maysons,
qu'ilz ne se pouvoient excuser d'y retourner.</p>

<p>Ilz m'ont réplicqué qu'il y en avoit si peu que, naguyères, l'on
avoit esté bien près, à Roan et à Paris, de recommancer une aultre
émotion sur ceulx qui restoient de leur religion, sans que la justice
eût fait semblant de s'y ozer oposer.</p>

<p>Sur quoy, voulantz mener les propos plus avant, non sans quelque
altération entre nous, je leur ay résoluement déclaré que je ne me
pouvois rétracter de chose que j'eusse dicte, car c'estoit, sellon la
charge que j'en avoys, par commandement exprès de Vostre Majesté;
mais, pour ne les désespérer, je leur ay dict que je vous feroys très
volontiers entendre ce qu'ilz m'alléguoient, dont m'ont prié de le
<span class="pagenum"><a id="Page_240"> 240</a></span>
vouloir accepter par escript, et le faire ainsy tenir à Vostre Majesté.</p>

<p>Et puis le dict S<sup>r</sup> Vidame, à part, m'a dict que le comte de Montgommery
offroit que, si j'avois à luy faire entendre quelque chose,
en particullier, de Vostre Majesté et de la Royne, vostre mère, ou de
Messeigneurs voz frères, qu'il viendroit parler, avec tout respect, à
moy, pour ouyr voz bons commandementz.</p>

<p>Je luy ay respondu que, en brief, j'attandoys une vostre dépesche,
et que, s'il y avoit quelque chose qui le concernât, je le luy ferois incontinent
sçavoyr.</p>

<p>Il semble que, depuis quatre jours, soit arrivé ung vaisseau de la
Rochelle, et qu'il rapporte que M<sup>r</sup> de La Noue s'en est retourné sans
rien fère, et que mesmes il a esté tenu de bien court dans la ville,
non sans danger de sa personne. Et, de tant que ceulx des habitans,
qui sont icy, voyent bien que la continuelle instance, que je fay contre
eulx, leur pourroit donner quelque empeschement en leurs affères,
ilz trouvent moyen d'attitrer des marchandz angloys, qui ont
accoustumé de trafficquer des mesmes choses qui leur sont besoing,
et par ceulx là ilz font leur emplète, et puis les font embarquer en
lieux escartés; de sorte qu'il est très difficille d'y trouver remède.
Et mesmes semble que la Royne d'Angleterre, ny ceulx de son conseil
ne l'y sçauroient mettre, sans y procéder par quelque bien extraordinayre
voye; ce que, pour ne leur toucher l'affère de si près,
il n'y a pas grand apparance qu'ilz le facent, ny qu'on les en doibve
trop presser.</p>

<p>Néantmoins, de tant qu'il est certein qu'il coulera tousjours d'icy
quelque rafraychissement, a la desrobbée, aux dicts de la Rochelle,
il ne sera que bon que M<sup>r</sup> de La Garde n'espargne pas les navyres
angloys, qu'il trouvera, qui en abuseront; pourveu qu'il garde que,
soubz tel prétexte, l'on ne traicte mal ceulx qui yront ailleurs pour
exercer leurs commerces: car il se pourroit, à la fin, peu à peu fère
une si bonne masse au port de la Rochelle, qu'elle ozeroit bien aller
rencontrer voz gallères. De quoy il s'en faict desjà quelque bruict;
et que mesmes les dicts de la Rochelle se veulent résouldre de n'attandre
pas que l'armée de terre approche de leurs murailles, ains
qu'ilz yront se retrancher le plus loing qu'ilz pourront pour l'arrester,
mesmement, s'il ne vous vient poinct de Suysses, comme ilz en
ont quelque espérance.</p>

<p>Il y a des cappitaynes de mer angloys, lesquelz, ayantz armé des
navyres soubz l'espérance de la guerre qui se feroit pour secourir
<span class="pagenum"><a id="Page_241"> 241</a></span>
ceulx de la Rochelle, ne pouvantz maintenant obtenir congé d'y aller,
veulent vendre leurs navyres. Et ung d'entre eulx m'a faict dire
qu'il vendra très volontiers le sien à Vostre Majesté: dont, pour garder
qu'il n'en accomode les dicts de la Rochelle, ny ceulx qui s'en
pourroient servir à nuyre à voz subjectz, je luy ay mandé que je le
vous escriprois, et que je luy en feroys avoyr bientost responce, ce
qui, possible, induyra les aultres d'en fère de mesmes; dont vous
plerra m'en mander vostre intention.</p>
</div>

<h2>CCXCVI<sup>e</sup> DÉPESCHE</h2>

<p class="center">&mdash;du <span class="xs">XXII</span><sup>e</sup> jour de janvier 1573.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Négociation du comte de Worcester.&mdash;Armemens faits par les protestans
pour secourir la Rochelle.&mdash;Armemens faits par la reine d'Angleterre;
doutes sur le but qu'ils peuvent avoir.&mdash;Dessein des Anglais de s'emparer
du prince d'Écosse.&mdash;Bonne disposition du conseil en faveur de la
France.</p>

<p class="dest">Au Roy.</p>

<p>Sire, puisque le comte de Worcester est maintenant
devers Vostre Majesté pour accomplir, le plus honnorablement
qu'il pourra, la charge de tenir pour la Royne, sa
Mestresse, la petite Madame sur les sainctz fontz de baptesme,
il sera bon de tirer encores de sa légation le plus
d'utilité qu'il sera possible pour le bien de vos affères;
dont, s'il vous plaist, et à la Royne, vostre mère, de traiter
bien à fondz avecques luy et avec M<sup>r</sup> de Vualsingam
du propos de Monseigneur le Duc, il m'a fort assuré qu'il
a fort ample commission d'y entendre, et mesmes de ne
partir d'auprès de Vostre Majesté, si la négociation prent
bon train, qu'il ne la voye réduicte à quelque bonne conclusion.
Par ainsy, Sire, il est expédiant de convenir avec
eulx, en propres parolles et bien expresses, du poinct de la
religion, car ilz s'attandent que Voz Majestez, premier qu'ilz
<span class="pagenum"><a id="Page_242"> 242</a></span>
s'advancent d'en rien dire, leur en facent ouverture par
quelque bonne responce sur les précédantes propositions que
le dict de Valsingam dict qu'il en a desjà, de longtemps,
faictes à la Royne; en quoy semble qu'elle luy peut demander
qu'il ayt à répéter ce qu'il estime luy en avoyr
proposé, et par là en attacher si bien la praticque que toutes
les difficultés s'en puissent facillement esclarcyr.</p>

<p>Le comte de Montgommery a esté appellé ces jours passez
à la court, où son frère, M<sup>r</sup> de S<sup>t</sup> Jean, qui est arrivé
icy le dix huictiesme de ce moys, l'a trouvé, lequel vous
comptera tout ce qui s'est passé entre eulx; et nonobstant
que ceulx de la Rochelle ne soient ouvertement ouyz par
la Royne, ny de ceulx de son conseil, en leurs instances,
elles sont toutesfoys secrettement reçues par aulcuns aultres
qui peuvent assez, et hier est huict jours qu'il se tint ung
conseil en une mayson privée de ceste ville sur les moyenz de
pouvoir secourir la dicte ville; dont, de plusieurs propos irrésolus,
qu'on m'a rapporté y avoyr esté tenus, semble qu'il
se peut colliger ceste résolution, que, par tout le moys
de febvrier, se pourront mettre ensemble trente cinq ou
quarante navyres de ceulx de Fleximgues, et qu'il se ramassera
bien, entre françoys et vualons, et aulcuns angloys
désadvouez, jusques à troys mille hommes en tout;
lesquelz de divers endroitz couleront facillement ez dicts
navyres: et qu'avec cella s'entreprendra de mettre ung rafreschissement
d'hommes et de vivres, et de monitions, dans
la ville, non sans quelque dellibération de vouloir combattre
vostre armée de mer, si l'occasion s'y présente, et,
quoy que soit, de la forcer, si elle entreprend de leur empescher
le passage.</p>

<p>En quoy ma souspeçon devint plus grande de ce que j'ay
<span class="pagenum"><a id="Page_243"> 243</a></span>
sceu que la Royne d'Angleterre a faict présant d'ung
navyre de six centz tonneaulx, et de deux aultres de cent
cinquante tonneaulx chacun, à son admiral, qui a donné incontinent
le grand à son filz, et les deux aultres à deux
gentilshommes ses parans; et si, a baillé commission à neuf
ou à dix aultres gentilshommes, de bonne qualité, d'en armer
chacun ung, pour estre prestz dans la fin du prochein
moys de febvrier, ce que je puis bien interpréter se faire
pour d'aultres considérations, mesmement pour se pourvoyr
contre le Roy d'Espaigne; duquel ilz se sont formés une
récente peur, parce qu'on leur a rapporté qu'il faict préparer
ung grand équippage de mer en Biscaye pour passer luy
mesmes en Flandres, et qu'ilz n'ont receu la responce ainsy
bonne, comme ilz l'attandoient, du duc d'Alve sur l'accord
de leurs différendz; ou bien qu'ilz veulent fère quelque
secours au prince d'Orange et aux habitans de Holande et
Fleximgues, desquelz ilz ont ordinayrement leurs députés
avec eulx qui, à ce qu'on dict, n'offrent rien moins que de
soubmettre volontairement les deux isles à la perpétuelle
protection de la couronne d'Angleterre, et d'y establir
présentement l'authorité de ceste princesse partout;</p>

<p>Ou bien que c'est pour entendre aulx choses d'Escoce,
desquelles l'on m'a confirmé que le S<sup>r</sup> de Quillegreu a
véritablement esté troys jours entiers en la mayson de milord
trézorier aulx champs, et s'en est retourné le <span class="xs">XVIII</span><sup>e</sup> du
présent pour parachever la praticque de recouvrer par deçà
le Prince d'Escosse, par l'entremise des gentilshommes qui
ont la garde de sa personne, et mesmement de celluy qui
entrera en quartier à ce prochein mars, y tenant la mein le
comte de Morthon. Et, pour cest effect, il emporte dix mille
escus, et y en sera employé jusques à cent mille, s'il est besoing;
<span class="pagenum"><a id="Page_244"> 244</a></span>
joinct qu'on dict que les principaulx de la noblesse
d'Escoce monstrent de se vouloir départir de l'intelligence
du dict de Morthon, et que ceulx du chasteau de Lillebourg
ont commancé de canonner dans la ville, et y ont tué le cappitaine
Hacman et ung aultre gentilhomme, parce qu'icelluy
de Morthon a prins prisonnier milord de Sethon: ce que, si
ainsy est, ceulx cy font bien leur compte que les armes se reprendront
par dellà, incontinent après le dernier de ce
moys; dont veulent estre pourveus, et vont couvrant, plus
qu'ilz ne firent onques, et dissimulant leurs dellibérations.</p>

<p>Néantmoins, Sire, je veulx, par plusieurs conjectures, et
encores par quelques advis, présumer que ce qui se prépare
maintenant en ceste mer estroicte tend tout au faict de la
Rochelle comme à ung affère qui est présent, et lequel tient
toutz aultres affères, du costé de deçà, en grand suspens;
dont je vous suplie très humblement, Sire, en faire advertyr
Monsieur, frère de Vostre Majesté, affin qu'il y
pourvoye si bien qu'il ne puisse estre ny empesché ny surprins
d'aulcun accidant. Et cependant par une ouverte et
franche négociation avec les ambassadeurs de ceste princesse,
Voz Majestez pourront essayer de remédier à ces
choses, ou aulmoins de les divertir, affin qu'elles ne puissent
empescher l'heur de voz affères, ny retarder la victoire
de Mon dict Seigneur; ce que j'estime ne sera trop
difficille à conduyre, car milord trézorier m'a mandé que,
si le comte de Worcester trouve que vous soyez ainsy
bien disposez, devers ceste princesse, comme je me suis
efforcé de le leur persuader, qu'il ne fault doubter que les
choses n'aillent aussy bien, entre Voz Majestez et vos deux
couronnes et subjectz, comme vous le pourriez desirer. Sur
ce, etc. <span class="i2">Ce <span class="xs">XXII</span><sup>e</sup> jour de janvier 1573.</span></p>

<p><span class="pagenum"><a id="Page_245"> 245</a></span></p>

<h2>CCXCVII<sup>e</sup> DÉPESCHE</h2>

<p class="center">&mdash;du <span class="xs">XXV</span><sup>e</sup> jour de janvier 1573.&mdash;</p>

<p class="center">(<i>Envoyée jusques à Calais par un marchand de Londres.</i>)</p>

<p class="hanging indent">
Résolution des protestans de hâter l'expédition de leurs secours pour la
Rochelle.</p>

<p class="dest">Au Roy.</p>

<p>Sire, suyvant ce que je vous ay mandé, du <span class="xs">XXII</span><sup>e</sup> du présent,
que la résolution avoit esté prinse icy entre quelques
particulliers de secourir la Rochelle, j'ay à vous dire
maintenant qu'ilz préparent à furie d'en exécuter promptement
l'entreprise sans la vouloir différer, ny à la fin de
febvrier, ny au commancement de mars, comme ilz l'avoient
une foys pensé, parce qu'ilz se persuadent qu'estant
desjà Monsieur devant la place, il se pourroit bien fère,
ayant avec luy Monseigneur le Duc, et aultres princes, et
bon nombre de grandz cappitaines, et une brave armée,
qu'il la forçât par sa dilligence et valeur beaucoup plus
tost qu'ilz ne peussent y avoyr pourveu. Dont tout ce qui
estoit de pirates, au long de la coste plus procheyne d'icy,
a faict desjà voylle vers le cap de Cornaille, et les françoys,
qui estoient en ceste ville, s'y retirent toutz pour s'y
aller embarquer, car c'est la poincte plus voysine de la
Rochelle; sinon aulcuns des principaulx qui ne bougent
encores. Et je voy bien, Sire, par les allées et venues que
font aulcuns cappitaines de mer angloys en ceste court,
qu'ilz veulent estre de la partye, de quoy je ne faudray d'en
aller porter pleincte au premier jour.</p>

<p>Il ne se parle de rien plus chauldement en ce royaulme
que de secourir les dicts de la Rochelle, et ce qui eschauffe
<span class="pagenum"><a id="Page_246"> 246</a></span>
davantage les Angloys à vouloir ayder l'entreprinse,
est qu'il vient ordinayrement des lettres et nouvelles du
dict lieu, par lesquelles l'on mande que, s'il se peut présenter
quelques forces vers la Guyenne en faveur de ceulx de la
religion, qu'indubitablement il s'y suscitera une fort grande
révolte, et qu'il s'y pourra facillement reconquérir bonne
partye du pays, que les dicts de la religion y avoient occupé
aux derniers troubles. En quoy, pour se pouvoir prévaloir
d'une si bonne occasion, si, d'avanture, elle se offroit,
l'on m'a adverty qu'il a esté mandé, vers le quartier d'Ouest,
de tenir prestz dix mil hommes et mille chevaulx, des mieulx
choysis d'Angleterre. Et sur ce, etc.</p>

<p class="right">Ce <span class="xs">XXV</span><sup>e</sup> jour de janvier 1573.</p>

<h2>CCXCVIII<sup>e</sup> DÉPESCHE</h2>

<p class="center">&mdash;du <span class="xs">II</span><sup>e</sup> jour de febvrier 1573.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo</i>).</p>

<p class="hanging indent">
Audience.&mdash;Insulte faite en mer au comte de Worcester.&mdash;Plaintes contre
les pirates et contre les armemens destinés pour la Rochelle.&mdash;Vives assurances
de la reine que les pirates seront réprimés, et qu'elle interdira
à ses sujets de porter aucun secours à la Rochelle.&mdash;Protestation de dévouement
au roi faites par les chefs des protestans français réfugiés à
Londres.</p>

<p class="dest">Au Roy.</p>

<p>Sire, pendant que j'ay heu ainsy suspectes les allées et
venues d'aulcuns particulliers de ce royaulme en ceste court,
à cause qu'ilz s'esforçoient de persuader à la Royne d'Angleterre
qu'elle se deût entremettre des affères de ceulx
de la Rochelle, en leur baillant quelque assistance soubz
mein; et qu'ilz luy remonstroient que, si elle vous layssoit
<span class="pagenum"><a id="Page_247"> 247</a></span>
venir à bout, comme vous voudriez, de ceulx de sa religion
en vostre royaulme, qu'indubitablement vous passeriez
bientost oultre à poursuyvre la mesme cause par deçà,
suyvant la promesse qu'en aviez desjà jurée au Pape, conjoinctement
avec le Roy d'Espaigne, ainsy qu'ilz sçavoient
très bien par des advis bien seurs, qu'on leur en avoit mandé
de France, de Flandres et d'Allemaigne, et encores plus
expressément de ceulx qui leur estoient venus de Rome,
et que l'entreprinse se feroit soubz couleur de secourir la
Royne d'Escoce; de quoy l'impression n'en estoit petite en
l'esprit de ceste princesse, j'ay prins argument d'aller
trouver ceste princesse par prétexte de me vouloir pleindre
à elle du meschant et malheureux tour qui a esté faict
au comte de Worcester.</p>

<p>Et, après l'avoyr supliée que, de tant que toutes les sortes
de respect que les hommes doibvent à Dieu, aux princes
et au droit des gens, avoient esté violés en cest endroict,
et que l'outrage touche conjoinctement Vostre Majesté et
elle, qu'il luy pleût commander d'en estre faict une si
dilligente poursuyte que les autheurs d'ung si exécrable
excès n'en demeurassent impunis<a name="FNanchor_17" id="FNanchor_17" href="#Footnote_17" class="fnanchor">[17]</a>. J'ay suivy à luy dire
qu'elle se pouvoit bien souvenir comme, à ma dernière audience,
elle m'avoit promis de fère donner quelque bon
ordre contre ces pirates; et depuis, les seigneurs de son
conseil me l'avoient aussi confirmé; mays tant s'en falloit
qu'il y eût esté pourveu que, au contrayre, j'entendois
que le nombre en augmentoit toutz les jours, et que, en
divers portz de ce royaulme, se faysoit une grande dilligence,
<span class="pagenum"><a id="Page_248"> 248</a></span>
par des françoys et flammans fuytifz, d'armer des
vaysseaulx, et mesmes aulcuns des meilleurs capitaines de
mer angloys, et nomméement maistre Hacquens et aultres
apprestoient les leurs pour aller toutz ensemble, ainsy que
bruict en couroit, faire la guerre aulx papistes françoys,
et n'en laisser pas ung sans le piller, et jetter les hommes
dans la mer, et aller combatre voz gallères et aller avitailler
la Rochelle, et, en somme, nuyre à Vostre Majesté
en tout ce qu'ilz pourroient. Qui estoit chose que vous ne
pouviez ny vouliés espérer d'elle, et qu'il ne se pouvoit pas
fère qu'elle vous peût compter pour si principal amy,
comme vous luy estiez, s'il vous advenoit que de son
royaulme sortissent actes si ennemys comme seroit de
troubler la navigation et le commerce à voz subjectz, et
de s'esforcer de donner empeschement à la réduction
d'une vostre ville; dont, de tant que j'estoys constitué icy
procureur de vostre mutuelle amityé, je luy voulois bien
dire qu'il yroit en cella, si les choses passoient oultre,
de ropture d'icelle, et de l'infraction du traicté; et que
je la suplioys ne trouver maulvais si je me oposois, aultant
qu'il m'estoit possible, qu'il ne se fît pas.</p>

<p>La dicte Dame, d'une fort bonne et agréable façon,
m'a respondu qu'elle pensoit que le seul bonheur de l'occasion,
pour laquelle elle vous dépeschoit le comte de
Worchester, laquelle estoit saincte et privilégiée envers
Dieu, et le debvoit estre envers les hommes, l'avoient
ainsy préservé de ce grand dangier, et espéroit que, maulgré
toutz empeschementz, vous vous trouveriez satisfaict
d'elle et servy du dict comte en ce que vous desiriez; et que
de tant que l'outrage, qui luy avoit esté faict, touchoit fort à
elle, qu'elle ne permettroit qu'on en délayssât jamais la
<span class="pagenum"><a id="Page_249"> 249</a></span>
poursuyte, jusques à ce que la punition s'en fît à bon
esciant, comme aussy elle vous prioit, parce que vous y
estiez de mesmes intéressé, que, si l'acte procédoit de quelque
lieu de vostre obéyssance, ainsy qu'on le souspeçonnoit,
qu'il vous pleût ne le laisser impuny, et que, quand
le cas seroit davantage vériffié, qu'elle le vous feroit entendre;
que cella faysoit assez de foy que les pirates n'avoient
guyères d'intelligence avec elle, et que, oultre l'ordre que,
à mon instance, elle avoit mandé donner en cella pour
bien les réprimer, qu'elle avoit mandé, de rechef, qu'il y
fût très soigneusement pourveu;</p>

<p>Et, quand à debvoir sortir quelque empeschement de
ce royaulme à voz subjectz en leur commerce et navigation
de ceste mer, et pareillement à Vostre Majesté
en la réduction de la Rochelle, qu'elle vous suplioit
de demeurer mieulx persuadé d'elle que cella; et que,
tant qu'il vous playroit luy garder l'amityé, qu'elle la
vous rendroit de son costé la plus parfaicte et entière
que prince ny princesse que vous heussiez en toute vostre
alliance; et qu'elle ne sortiroit, pour chose qui peût advenir,
de ce qui estoit droict et juste vers vous, si vous ne
deveniez injuste vers elle, ce qu'elle ne vouloit si mal espérer
des promesses et sèrement que luy avez faictz, bien
qu'on luy avoit voulu persuader le contrayre; et qu'elle
ne pensoit pas que pas ung fût si hardy d'ozer mettre hors
d'aulcun port de ce royaulme aulcung appareil qui fût pour
vous aller nuyre; car elle l'avoit trop expressément deffandu:
ny M<sup>e</sup> Hacquens n'avoit aulcune hayne aulx Françoys,
mais bien l'avoit fort grande aulx Espaignolz, qui
l'avoient fort maltraicté; et pourveu qu'il se gardât d'offancer
le Roy d'Espaigne, car cella ne luy comporteroit elle
<span class="pagenum"><a id="Page_250"> 250</a></span>
jamais, elle ne seroit pas marrye qu'il se peût venger de
ceulx qui l'avoient oultragé.</p>

<p>Et, après aulcunes aultres bien honnestes responces, qui
concernoient d'aultres poinctz que je luy avoys proposés,
lesquelz seroient longs à mettre icy, elle s'est mise à
discourir du voyage de Monsieur et de Monseigneur le
Duc, frères de Vostre Majesté; et qu'elle s'esbahyssoit
comme vous les vouliez hasarder toutz deux à une mesmes
entreprinse, ou bien qu'elle pensoit qu'ilz s'estoient volontayrement
ainsy absentés, l'ung et l'aultre, pour ne voyr
poinct son depputé quand il arriveroit; et que cependant
M<sup>r</sup> le cardinal de Lorrayne estoit de retour, avec déclaration,
pour la Royne d'Escoce, qu'elle puisse prendre encores
ung aultre mary.</p>

<p>A quoy je n'ay manqué de réplicquer là où j'ay cognu
en estre besoing, et elle m'a bien fort gracieusement
licencié.</p>

<p>Or, estoit M<sup>r</sup> le comte de Montgommery présent, quand
j'ay parlé à la dicte Dame, mais n'a faict semblant de
nous voyr ny de nous saluer, tant y a que M<sup>r</sup> le vidame
et les S<sup>rs</sup> de Pardaillan et Du Plessis, qui sont venus communicquer
avecques moy, m'ont signiffié que le dict comte
et eulx, et toutz les gentilshommes qui sont icy, ont ung
singullier desir d'estre remis en vostre bonne grâce; et le
dict sieur vidame se promet de fère en sorte que vous
cognoistrez, Sire, qu'il n'aura employé ce temps, qu'il
est absent, qu'à vous fère tant de service qu'il le puisse
mériter. J'espère bien que de ceste négociation viendra
quelque changement, ou aulmoins quelque suspencion, ez
dellibérations qui se faisoient par deçà. Et sur ce, etc.</p>

<p class="right">Ce <span class="xs">II</span><sup>e</sup> jour de febvrier 1573.</p>

<p><span class="pagenum"><a id="Page_251"> 251</a></span></p>

<h2>CCXCIX<sup>e</sup> DÉPESCHE</h2>

<p class="center">&mdash;du <span class="xs">VIII</span><sup>e</sup> jour de febvrier 1573.&mdash;</p>

<p class="center">(<i>Envoyée exprès jusques à la court par le S<sup>r</sup> de Sabran.</i>)</p>

<p class="hanging indent">
Crainte que les Anglais ne préparent secrètement quelque entreprise contre
la France.&mdash;Nouvelles d'Écosse.</p>

<p class="dest">Au Roy.</p>

<p>Sire, au sortir de dîner, le jour du mardi gras, milord
trézorier et les comtes et seigneurs de ce conseil, après
m'avoir rendu plusieurs grandz mercys de la bonne chère,
et m'avoir faict une fort privée et ouverte démonstration
de beaucoup de contantement, ilz m'ont dict que, pour ne
rompre l'ancienne observance du jour, laquelle estoit de
ne l'employer qu'à banqueter et se resjouyr, ilz se vouloient
bien garder de traicter d'aulcune chose avecques
moy, qui eût apparance d'estre guyères sérieuse, et pourtant
qu'ilz remettroient, jusques à deux ou troys jours de
là, de me respondre aulx querelles que je leur avoys faictes
le <span class="xs">XXVIII</span><sup>e</sup> du passé; et ne me mouveroient celles qu'ilz
avoient aussy à me fère sur aulcunes inconsidérations qu'on
avoit naguyères uzées à Roan vers aulcuns angloys; seulement
ilz me vouloient dire que la Royne, leur Mestresse,
après ma dernière audiance, estoit demeurée si irritée
contre les pirates, pour l'outrage faict au comte de Worcester,
qu'elle avoit résolu d'en nétier la mer, dont avoit
commandé qu'il fût mis promptement <span class="xs">III</span> bons navyres dehors
pour les aller chasser de toutes les rades et costes de
deçà, ce qui seroit faict dans sept ou huict jours. Sur quoy
voyant qu'ilz avoient prescrit l'ordre de ne me vouloir travailler
d'affères parce que j'estois leur hoste, je ne les en
<span class="pagenum"><a id="Page_252"> 252</a></span>
voulus ennuyer à eulx parce qu'ilz estoient les miens, et
ainsy a esté remis de traicter de toutes noz négociations à
quand j'yray trouver, la première foys, la Royne, leur
Mestresse, à Grenvich. Or, Sire, ces troys navyres sont
ceulx, que je vous ay desjà mandé, qu'elle avoit donnés
à son admiral, lesquelz, parce qu'ilz avoient esté destinés
à ung aultre effect, je souspeçonne fort que le prétexte
de chasser les pirates sera de les envoyer toutz à la Rochelle,
ou bien à fère la surprinse de quelque lieu le long
de la coste de Normandye de Bretaigne, ou de Guyenne,
s'ilz le trouvent mal gardé. Car à voyr les dilligences d'aulcuns
malcontantz qui sont icy, et leurs ordinayres sollicitations
en court, les armes et monitions qu'ilz acheptent,
le nombre de grandes harquebuzes à forchette qu'ilz font
forger, les navyres de guerre qu'ilz louent et marchandent,
les hommes qu'ils entretiennent, et la presse qu'ilz leur
font toutz les jours de se tenir pretz, et mêmes qu'ilz vont
praticquant les soldatz, tant angloys que françoys, aussytost
qu'il en arrive ung en ceste ville, ainsy qu'ilz sont après
à suborner quatorze ou quinze françoys qui viennent d'Escoce
(mais je leur ay obtenu passeport, et baillé quelques
deniers pour se retirer à Dieppe), il est aysé à juger qu'ilz
ont quelque desseing non petit, et qui est fort prest d'estre
bientost exécuté. En quoy semble qu'il ne faut non seulement
avoyr l'euil sur l'object de la Rochelle, car estiment
qu'elle n'est pour estre forcée de longtemps, mais que, s'il
leur reste quelque moyen de vous apprester de la besoigne
ailleurs, qu'ilz ne faudront de l'essayer affin de divertir le
siège du dict lieu de la Rochelle.</p>

<p>Il est arrivé ung courrier d'Escoce depuys troys jours,
duquel l'on ne publie les nouvelles qu'il a apportées de dellà,
<span class="pagenum"><a id="Page_253"> 253</a></span>
mais quelqu'ung, qui en a descouvert quelque chose, m'a
mandé que le capitaine Granges et Ledington, encor que
milord de Morthon poursuive opiniastrément de les resserrer
par une tranchée qu'il a faicte devant le chasteau de
Lillebourg, qu'ilz se maintiennent néantmoins fort bravement
contre luy, et monstrent de creindre bien peu ses
effortz; que ce que le dict de Morthon traictoit de bailler
le Prince d'Escoce aux Angloys, ainsy qu'il a esté sur le
poinct de le consigner, cella a esté esventé par quelque
lettre que j'avoys escripte d'icy; dont semble que l'entreprinse
reste maintenant fort éloignée, nonobstant que les
cinquante mille escus de la convention soient desjà sur les
lieux, car les Escouçoys disent qu'ilz mourront plustost très-toutz
que de souffrir qu'on le transporte hors du pays;
qu'il estoit bruict que le frère du dict Granges estoit arrivé
à Abredin avec le S<sup>r</sup> de Vérac. Sur ce, etc.</p>

<p class="right">Ce <span class="xs">VIII</span><sup>e</sup> jour de febvrier 1573.</p>

<h2>CCC<sup>e</sup> DÉPESCHE</h2>

<p class="center">&mdash;du <span class="xs">XIII</span><sup>e</sup> jour de febvrier 1573.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Négociation secrète de l'ambassadeur avec Burleigh.&mdash;Favorables dispositions
des Anglais.&mdash;<cite>Mémoire.</cite> Détails de la négociation.&mdash;Plainte de l'ambassadeur
au sujet d'un traité qui aurait été signé par Elisabeth avec les
protestans de la Rochelle.&mdash;Protestation de Burleigh avec serment que cette
imputation est fausse.&mdash;Sa déclaration que si le roi veut faire punir les auteurs
des massacres de la Saint-Barthèlemy, la reine lui montrera la même
confiance qu'autrefois, et consentira à reprendre la négociation du mariage.</p>

<p class="dest">Au Roy.</p>

<p>Sire, affin d'interrompre l'effect de quelques dilligences
que je voyois fère icy, qui m'estoient suspectes, j'ay prins
occasion, par la dépesche de Vostre Majesté du <span class="xs">XXIII</span><sup>e</sup> de
<span class="pagenum"><a id="Page_254"> 254</a></span>
janvier, d'aller, la nuict passée, sur les dix heures d'après
soupper, fère une négociation extraordinayre avec milord
de Burgley, dont je mets le récit à part.</p>

<p>J'espère, Sire, que les choses se pourront modérer, si
une nouvelle, qui vient tout à ceste heure d'arriver, ne
les altère, c'est qu'on a escript de Barvic que quatre ou
cinq centz françoys se sont désambarqués en Escoce, du
costé du Nort, chose que j'estime qu'on a controuvée sur
l'arrivée du S<sup>r</sup> de Vérac par dellà; mais je mettray peyne
d'en oster l'impression. Les troys navyres que je vous ay
cy devant mandé estre ordonnés pour chasser les pirates de
deçà, sortyront dans troys jours hors du port, et, si l'on
ne leur envoye une nouvelle commission quand ilz seront
sur mer, je sçay bien que celle qu'ilz emportent d'icy n'est
pour atempter chose qui soit contre vostre service; et
mesmes l'on a faict arrester quelques navyres chargés de
bledz vers l'Ouest, qui estoient prestz d'aller à la Rochelle.
Tant y a, Sire, que je ne veulx pour cella me rétracter
de chose que j'ay escripte, ny que Vostre Majesté
n'ayt encores bien suspecte la grande deffiance de ceux cy,
car l'évesques de Londres et les principaulx protestantz de
ce royaulme continuent ouvertement de retenir aultant de
soldatz volontayres qu'il en arrive en ceste ville, et en ont
desjà plus de troys mille enrollés. Ilz communicquent avec
les malcontantz et tiennent plusieurs estroictz conseilz avec
eulx. Ilz font des cueuillètes de deniers, et, oultre les sommes
que je vous ay cy devant mandées, ilz contreignent les douze
principalles compagnies des marchandz de Londres de contribuer
vingt mille escus contantz qui se payent aujourdhuy.
Et sur ce, etc.</p>

<p class="right">Ce <span class="xs">XIII</span><sup>e</sup> jour de febvrier 1573.</p>

<p><span class="pagenum"><a id="Page_255"> 255</a></span></p>

<div class="blockquote">
<p class="header">NÉGOCIATION AVEC MILORD DE BURGLEY.</p>

<p>Sire j'ay dict à milord de Burgley qu'à peyne eussiez vous espéré,
du plus grand ennemy qu'ayez au monde, ung acte plus contrayre à
l'amityé d'entre Vostre Majesté et la Royne, sa Mestresse, que celluy
qui vous estoit naguières apparu d'elle par ung advis, dont m'aviez
envoyé l'extrêt, touchant une confédération qu'elle traictoit de
fère avec ceulx qui se sont soublevés en vostre royaulme, et que
j'estois le plus honteux et confus gentilhomme qui fût en vostre service
de ce, qu'après les bonnes parolles et promesses bien expresses
qu'encores, depuis l'accidant de Paris, elle m'avoit prié de vous escripre
de sa persévérance vers vous, il se trouvoit maintenant qu'elle
s'alloit non seulement joindre, mais se rendre chef de la plus adversayre
entreprinse qui se pourroit dresser contre Vostre Majesté
et contre le repos de vostre estat, et que vous aviez en cella à accuser
beaucoup ma facillité et sottise d'avoyr légièrement creu à parolles,
mais beaucoup plus leur maulvayse foy, qui sçavoient bien que, depuis
huict moys, la dicte Dame avoit très solennellement juré de vous
estre bonne amye et vraye confédérée; et que Dieu, à qui elle en
avoit faict le sèrement, estoit tesmoing qu'en tout ce temps, ny depuis
la paix de l'an 1565, il ne s'estoit offert aulcune occasion en
toute la Chrestienté, où il fût question du bien de l'estat et de la
personne d'elle, que vous ne vous y fussiez monstré son vray amy,
voyre son très parcial amy;</p>

<p>Et pourtant que je luy vouloys bien dire, si les choses passoient
plus avant, bien que soubz mein, ou couvertes de quelque prétexte
que ce fût, qu'il vous resteroit, vifve à jamais, la plus juste prétantion
d'injure contre sa Mestresse et contre ce royaulme, dont prince
ayt esté oncques provocqué, pour vous en revancher, quand vous
verriez l'oportunité de le fère; et que je luy portois le dict advis qui
arguoit fort la dicte Dame d'avoyr desjà deffailly vers vous; et luy
portois aussy l'extrêt de vostre dicte lettre qui, au contrayre, monstroit
tousjours combien vous persévériez droictement vers elle, affin
que luy mesmes fût tesmoing qu'elle cherchoit de perdre sans occasion
ung amy, dont la perte ne luy en pouvoit estre, ny aulx siens, petite
ny légière.</p>

<p>Le dict de Burgley, après avoir considéré ce que je luy disoys, qui
n'a esté sans beaucoup d'aultres remonstrances bien amples, et les
plus vifves que je luy ay peu déduyre, lesquelles, pour briefveté, je
ne metz icy, et qu'il a heu leu vostre lettre en ce qui concernoit les
<span class="pagenum"><a id="Page_256"> 256</a></span>
poinctz de l'amityé, du faict de la Rochelle, de l'offre de l'Irlandoys,
celluy de la ligue contre le Turcq, celluy de messieurs de
Guyse et celluy du mariage, il m'a respondu qu'il me prioit, devant
toutes choses, de croyre que l'advis estoit aussy faulx et mensonger,
comme l'estoit le Diable luy mesmes, autheur de faulceté et de mensonge.
Et puis a adjouxté ung sèrement à Dieu, bien fort grand et
digne d'estre creu, que la Royne, sa Mestresse, n'avoit escripte aulcune
lettre, petite ny grande, à ceulx de la Rochelle, ny leur avoit
encores, en façon du monde, rien respondu, bien que plusieurs choses
de leur faict luy eussent à la vérité esté proposées; et que le dict advis
estoit plustost une admonition que ceulx de la religion se donnoient
les ungs aulx aultres, et ung advertissement entre eulx, que non
une chose ainsy advenue; et qu'il vous suplioit, Sire, de vous donner
paix et repos, quand à cella;</p>

<p>Qu'il avoit ung infiny plésir de voyr en vostre lettre beaucoup de
particulliers tesmoignages de vostre bonne et vertueuse procédure
vers la Royne, sa Mestresse, à laquelle nul, soubz le ciel, luy
pouvoit reprocher qu'elle fût en aulcun deffault vers Vostre Majesté,
mais bien luy estoit besoin, pour les choses advenues en France,
qu'il luy apparût ung peu plus cler, qu'elle ne l'avoit peu voyr depuis
huict moys en çà, si l'intention de Voz Majestez, et de Monsieur, et
de Monseigneur le Duc, tendoient à la ruyne de ceulx de sa religion
ou bien à conserver leur amityé, premier qu'elle estimât se debvoir
si confidemment commettre à Vostre Majesté comme elle faysoit auparavant;</p>

<p>Mais que, si Vostre Majesté luy donnoit quelque esclarcissement
de cella, en faysant punir quelques ungs de ces plus séditieux,
qui, sans authorité publique, ont tué ceulx de la dicte religion,
mesmement les femmes et enfans, qui ne pouvoient estre participans
de la conspiration; et si faysiez cognoistre à ceulx qui sont échappés
de ceste grande émotion, que vous n'estes poinct marry qu'ilz se
soient retirez en lieu de refuge, pour la seureté de leurs vyes; et que
ne permettiez procéder qu'avec temps et ordre vers les dicts de la
nouvelle religion, si, d'avanture, vous ne voulés plus souffrir qu'il y
en ayt qu'une en vostre royaulme, qu'aulmoins ilz ne soient forcés
d'abandonner la leur, premier qu'ilz soient instruitz ou persuadés
comme ilz doivent prendre l'aultre, sans violenter ny leurs personnes
ny leurs consciences; que lors auroit elle apparente occasion
de se commettre comme auparavant à Vostre Majesté, et luy, de le
luy oser conseiller, parce que cella justiffieroit vos actions passées,
<span class="pagenum"><a id="Page_257"> 257</a></span>
et feroit voyr que l'accident auroit esté ou fortuit, ou provocqué par
ceulx mesmes de la dicte religion, là où ung chacun demeureroit maintenant
persuadé du contraire, avec quelque escandalle de vostre réputation
vers toutz les Protestantz;</p>

<p>Et que le propos du mariage ne tarderoit après d'estre approuvé
par toutz ceulx de ce conseil, comme chose qu'ilz voyent bien qui
est plus nécessayre à leur Mestresse et à son royaulme, que non à
Voz Majestez Très Chrestiennes ny au vostre; (et les difficultez ne
paroistroient grandes, pourveu que la dicte Dame se peût apercevoir
que, nonobstant la souspeçon qu'elle a prins de ce que, en mesmes
temps qu'on traictoit avec elle pour Monsieur, l'on envoya fère
des practiques pour le marier en Pouloigne, et que Monseigneur le
Duc s'est maintenant absenté, quand le comte de Worchester a deu
arriver par dellà, et que la Royne, vostre mère, a différé longtemps
de respondre aulx poinctz de la religion;) si néantmoins vous y
vouliez maintenant procéder de bonne et vraye intention, car ne
falloit doubter que elle, de son costé, ne l'y eût toujours heue très
bonne, et clère, et nette.</p>

<p>Et a poursuivy son discours en plusieurs aultres propos, desquelz
j'ay heu occasion d'espérer que de ceste nostre conférance pourroit
sortir quelque proufit pour vostre service. Dont luy ay seulement
réplicqué que j'acceptois, de tout mon cueur, l'atestation qu'avec
sèrement il me faysoit que l'advis estoit faulx; et que, sur la parolle
sienne, j'entreprendrois de vous promettre, Sire, que vous trouveriez
plus de vérité en l'assurance, que je vous avoys donnée, et que
je vous confirmois de rechef, de la persévérance de sa Mestresse vers
vostre amityé, que non en tout ce qu'on vous avoit voulu, et qu'on
vous voudroit, fère doubter de la sienne.</p>

<p>Et, touchant les justes déportementz de Voz Majestez Très Chrestiennes
vers ceulx de la nouvelle religion, et de vostre droicte intention
au propos du mariage, oultre qu'il avoit veu l'esclarcissement
de cella en termes bien exprès dans vostre dicte lettre, je
luy avoys encores apporté la lettre de la Royne, vostre mère, de
mesmes dathe, en laquelle, après le narré principal, il y verroit adjouxté
ung bien peu de motz de sa mein, qui luy donroient pleyne
satisfaction de ces deux poinctz.</p>

<p>Et ainsy, la luy ayant baillée à lire, il l'a trouvée merveilleusement
à son goust; et je luy ay faict gouster davantage ce qu'elle mesmes y
adjouxtoit par postille, qu'elle ne croyroit jamais que la Royne d'Angleterre
peût laysser de vous estre bonne s&oelig;ur et amye, pour avoyr
<span class="pagenum"><a id="Page_258"> 258</a></span>
mis vostre estat et vostre vye en seureté, et qu'à ce coup elle vous
voulût faire cognoistre, par sa résolution sur le propos de Monseigneur
le Duc, sa bonne volonté:</p>

<p>Que c'estoient bien peu de parolles, mais, parce qu'elles procédoient
d'une grande princesse qui les escripvoit de sa royalle mein,
qu'elles justiffioient, plus que à suffizance, les actions de Voz Majestez
sur tout l'accidant qui estoit advenu à ceulx de la nouvelle religion;
et déclaroient si ouvertement vostre sincérité au propos du
mariage, que je ne voulois, ny à l'ung ny à l'aultre, adjouxter une
seule sillabe du mien.</p>

<p>Le dict milord estant demeuré tout court, et non, à mon advis, mal
satisfaict, m'a prié de luy laysser la dicte lettre, affin de la pouvoir
communicquer à sa Mestresse, ce que j'ay très volontiers faict. Et
ainsy nous sommes départis.</p>
</div>

<h2>CCCI<sup>e</sup> DÉPESCHE</h2>

<p class="center">&mdash;du <span class="xs">XVI</span><sup>e</sup> jour de febvrier 1573.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Nouvelles d'Allemagne et d'Écosse.&mdash;Crainte que l'on doit avoir en France
des secours préparés en Angleterre pour la Rochelle.&mdash;État de la négociation
des Pays Bas.</p>

<p class="dest">Au Roy.</p>

<p>Sire, le gentilhomme angloys qui estoit passé oultre
jusques au duc de Saxe est revenu, depuis trois jours, par
la voye de Holande, par laquelle, peu devant luy, l'homme
du comte Palatin estoit arrivé, et semble que son retour
en ceste court ayt réchauffé la dellibération de la guerre en
faveur des Protestantz, qui auparavant s'alloit peu à peu attiédir,
ayant, à ce qu'on dict, rapporté beaucoup plus de
satisfaction du dict duc, sur les choses que la Royne d'Angleterre
luy a faictes proposer, qu'on ne l'espéroit de luy;
qui, pour enseignes de sa bonne affection en cest endroict, a
gratiffié le messager d'une cheyne de huict centz escus,
<span class="pagenum"><a id="Page_259"> 259</a></span>
avec une médaille de son effigie au bout, qu'il porte à la
vue de tout le monde.</p>

<p>Et, le mesmes jour, le S<sup>r</sup> de Languillier est arrivé de la
Rochelle, et, peu après, le poste de Vuarvic a aporté la
certitude comme le S<sup>r</sup> de Vérac et Carcade, frère du cappitaine
Granges, sont arrivés à Abredin d'Escosse, sans aultre
nombre de françoys que de huict ou dix harquebusiers,
qu'ilz avoient prins dans leur navyre pour se garder
des pirates, mais il compte aussy comme le dict Carcade,
s'estant depuis conduict jusques au lieu de Blacmet, le
comte de Morthon l'est allé assiéger, et l'a prins avec tout
ce qu'il portoit de lettres, d'instructions et d'argent, et
qu'il guette le S<sup>r</sup> de Vérac pour luy en faire aultant.</p>

<p>Je creins, Sire, de beaucoup d'endroictz, beaucoup de
choses, dont auray l'&oelig;il en beaucoup de partz pour vous
donner le plus d'advertissementz que je pourray; mais il
semble bien que debvés surtout fère dilligemment recognoistre
en Allemaigne qu'est ce qu'on y prépare, car de là viendra
le plus grand effort; et m'a l'on dict que le comte Ludovic
assure que sans doubte il y aura bientost une armée
en campagne, mais ne se publie encores où elle marchera;
qui prévoys néantmoins que les Angloys, en quelle part
qu'elle aille, y adresseront aussy leur entreprinse. Dont
je desire infinyement que, par une bonne dilligence d'avoyr
plustost réduict, ou par amour ou par force, ceulx de la
Rochelle, et ceulx qui suyvent leur party en France, à vostre
obéyssance, Vostre Majesté oste toutz moyens à ces estrangers
de s'entremettre de leur faict.</p>

<p>Guaras attand encores la responce pour le Duc d'Alve,
et n'espère de moins sinon qu'on la luy fera fort bonne,
et qu'après les procheynes lettres, que le dict duc renvoyera,
<span class="pagenum"><a id="Page_260"> 260</a></span>
le commerce et les portz seront réouvertz entre les
deux pays pour deux ans, et que, pendant iceulx, il sera
depputé des personnages, de chacun costé, pour mettre toutz
les aultres différendz en bons termes d'accord. Sur ce, etc.</p>

<p class="right">Ce <span class="xs">XVI</span><sup>e</sup> jour de febvrier 1573.</p>

<h2>CCCII<sup>e</sup> DÉPESCHE</h2>

<p class="center">&mdash;du <span class="xs">XXI</span><sup>e</sup> jour de febvrier 1573.&mdash;</p>

<p class="center">(<i>Envoyée jusques à Bouloigne par le courrier.</i>)</p>

<p class="hanging indent">
Armemens faits par le comte de Montgommery.&mdash;Projets divers qu'on lui
suppose.</p>

<p class="dest">Au Roy.</p>

<p>Sire, après que j'ay eu remonstré au grand trézorier
d'Angleterre les choses, que Vostre Majesté m'avoit escriptes
touchant la confédération qui se présumoit entre
la Royne, sa Mestresse, et ceulx de la Rochelle, l'on n'a
depuis rien plus traicté de ces matières suspectes dans ce
conseil; ains le dict grand trézorier et les comtes de Lestre
et de Lincoln se sont absentés, et n'est demeuré gens
d'affaires près de la dicte Dame que le seul comte de
Sussex et mestre Smith: ce qui est cause, Sire, que je ne
puis, si proprement que je voudrois, descouvrir, à ceste
heure, comme va la particullarité des praticques de deçà.
Néantmoins je voy bien que aulcuns fâcheus, et pleins de
passions, ne cessent de poursuyvre, de mayson en mayson,
et d'oreille en oreille, leurs accoustumées sollicitations plus
que jamays; et que le comte de Montgommery va cherchant
ceulx cy, et pareillement qu'il est cherché d'eulx, et
qu'il traicte ordinayrement avec le secrettère du comte
<span class="pagenum"><a id="Page_261"> 261</a></span>
Palatin, et que la retenue des soldatz, tant françoys que
aultres, qui a esté faicte en ceste ville, monstre de n'attandre
que l'ordre et commandement de luy. En quoy, à
mon jugement, Sire, il semble estre passé si avant, en
prenant de l'argent de ceulx de Londres, et encores, à ce
que j'entendz, quelque somme de ceste court, qu'il est aysé à
juger qu'il s'est obligé à quelque entreprinse. Et parce
qu'on ne publie au vray quelle elle est, qui, possible, luy
mesmes ne la sçayt encores de certein, je vous diray, Sire,
quelle opinyon en ont ceulx qui antent avec luy et avec les
siens, et qui oyent souvant leurs discours: c'est que, si les
moyens ne luy viennent plus grandz que, pour encores, ilz
ne luy apparoissent, qu'il s'yra jetter, avec ce qu'il a de
soldatz, dans la Rochelle; mais, s'il peut avoyr les moyens
si gaillardz qu'il ayt de quoy mettre des gens en terre, sans
dégarnir ses vaisseaulx, qu'il hazardera de surprendre ou de
forcer quelque place, le long de la côte de Normandie, de
Bretaigne ou de Guyenne, et qu'en toute sorte il tentera
de maîtriser la mer avec cinquante navyres de guerre
petits ou grands qu'il peut mettre ensemble en dellibération
de combatre les gallères et vaysseaulx de Vostre
Majesté, si l'occasion s'y offre. Et s'entend aussy, parmy
eulx, qu'il pourra fère une entreprinse en Escoce pour y
réduyre les choses, à la dévotion des Angloys, qui les ont à
cueur, aultant que nulles aultres qui les concernent; et
s'efforcera de prendre le chasteau de Lillebourg et de
transporter le Prince d'Escoce par deçà: qui ay bien advertissement,
Sire, qu'on prépare de l'artillerye, des pouldres
et des monitions, en la Tour de ceste ville, pour les
envoyer à Barvic tout exprès, à ce qu'on dict, pour en accomoder
le comte de Morthon, lequel monstre d'avoyr résoluement
<span class="pagenum"><a id="Page_262"> 262</a></span>
déterminé de venir à bout de ceulx du dict chasteau
de Lillebourg. Il se parle aussy que cest apprest de
mer du dict de Montgommery est pour aller en cours piller
quelque isle, ou bien pour dévaliser quelqu'une des flotes
qui reviendront des Indes. Et aultres disent qu'il yra trouver
le prince d'Orange, et que mesmes il essayera de tirer
des harquebousiers de la Rochelle, et des aultres lieux de
France, pour en accommoder le dict prince.</p>

<p>Je supplye très humblement Vostre Majesté d'advertyr
vostre armée de mer de se préparer et se tenir sur ses
gardes. Sur ce, etc. <span class="i2">Ce <span class="xs">XXI</span><sup>e</sup> jour de febvrier 1573.</span></p>

<h2>CCCIII<sup>e</sup> DÉPESCHE</h2>

<p class="center">&mdash;du <span class="xs">XXVII</span><sup>e</sup> jour de febvrier 1573.&mdash;</p>

<p class="center">(<i>Envoyée exprès jusques à Calais par Brouar.</i>)</p>

<p class="hanging indent">
Préparatifs du comte de Montgommery.&mdash;Protestation de dévouement de la
part du vidame de Chartres et de plusieurs autres réfugiés.&mdash;<cite>Mémoire.</cite>
Audience.&mdash;Plainte de l'ambassadeur au sujet de l'alliance qu'Élisabeth
aurait faite avec les protestans de France.&mdash;Insistance pour la conclusion
du mariage.&mdash;Déclaration de la reine qu'elle n'a pas formé d'alliance
avec les protestans de France, et qu'elle ne veut donner aucun secours à
la Rochelle.&mdash;Communication faite par elle de divers avis qui lui sont
adressés de France.&mdash;Ses plaintes à raison des projets imputés au roi sur
l'Écosse.</p>

<p class="dest">Au Roy.</p>

<p>Sire, premier que le comte de Worchester soit arrivé
icy, lequel est encores attendant le vent à Bouloigne,
j'ay esté bayser les mains de cette princesse à Grenwich,
pour luy rendre, de la part de Vostre Majesté, et des
deux Roynes Très Chrestiennes, l'exprès mercîment, qui
est contenu en vos lettres, du <span class="xs">IIII</span><sup>e</sup> et <span class="xs">VII</span><sup>e</sup> du présent, pour
<span class="pagenum"><a id="Page_263"> 263</a></span>
la peyne qu'elle avoit prinse d'envoyer tenir la petite Madame,
vostre fille, sur les saincts fontz de baptesme; en
quoy je n'ay obmis de luy gratiffier le présent, et l'eslection
du dict comte, et ce, qu'en toutes choses elle avoit procédé
si honnorablement en cest endroict, qu'il ne s'y eût
peu desirer ny plus de dignité, du costé d'elle, ny plus
de contantement pour Voz Très Chrestiennes Majestez: et
je mets dans un mémoire à part ce qui s'en est ensuivy.</p>

<p>Depuis cella, elle a faict deffendre à aulcuns cappitaines
anglois, lesquelles s'apprestoient d'aller en cours, que,
sur peyne de vye, ilz n'aillent poinct à la Rochelle, et
une partie de la contribution des marchandz ne se poursuit
plus avant. Je ne ne sçay si pourtant le comte de Montgommery
s'arrestera; mais il semble que non, et qu'il est
résolu ou de deffandre la Rochelle, ou bien de faire sa
composition, en composant pour icelle. Le vidame s'est
du tout retiré de l'entreprinse, et monstre de n'avoyr aultre
affection qu'à vostre service, et de diminuer, s'il peut,
aulx princes protestantz la malle impression qu'ilz pourroient
avoyr prinse de l'évènement de Paris, et a opinion
qu'il s'y pourra utillement employer. Les sieurs de Pardaillan,
Du Plessis, Maysonfleur et aultres monstrent de
ne vouloir suyvre le dict de Montgommery, ains de passer
plustost en Olande, ainsy que le cappitaine Poyet faict
estat d'y retourner. Sur ce, etc.</p>

<p class="right">Ce <span class="xs">XXVII</span><sup>e</sup> jour de febvrier 1573.</p>

<div class="blockquote">
<p class="header">MÉMOIRE.</p>

<p>Sire, j'ay discouru à la dicte Dame les propos qu'avez eus avec
ses ambassadeurs touchant l'observance du traicté, et touchant le faict
du mariage, et comme vous vous estes donnés assez de satisfaction
les ungs aulx aultres, pour les bons termes où semble qu'avez mutuellement
<span class="pagenum"><a id="Page_264"> 264</a></span>
remis les affaires; et que cependant vous desirés, Sire,
quand à ce qui appartient au traité, estre esclarcy de quelle intention
elle pouvoit estre sur les advis qu'on vous avoit baillez par escript;
lesquelz je l'ay supplyée vouloir prendre la peyne elle mesmes
de les lyre, et de vouloir considérer sur iceulx que, si les choses
estoient ainsy, comme je me doubtois assez d'une partye d'icelles,
qu'il ne pouvoit estre qu'il ne vous restât à jamays une très juste occasion
de vous plaindre de sa foy, de sa parolle, de sa promesse, de
son sèrement, et de la lettre expresse qu'aviez devers vous, escripte
de sa mein, en ce mesmement qu'au lieu d'espérer secours d'elle,
jouxte vostre dernier traité, il se trouvoit maintenant qu'elle traictoit
avec ceulx de voz subjectz qui s'estoient soublevés; et qu'elle layssoit
sortir de Londres, et des ports de deçà, ung équippage fourny
d'argent et d'armes, d'hommes, de vaysseaulx, d'artillerye, de monitions
et de toutz aultres moyens prins en son royaulme, pour vous
aller fère la guerre au vostre; qui au contrayre fesiez escrupule de
prester seulement l'oreille au moindre de ses fuytifz, et qui mesme,
quand au propos de Monseigneur le Duc, persévériez plus que jamays
d'en pourchasser une heureuse conclusion, sellon que Vostre
Majesté et la Royne, vostre mère, aviez ouvert là dessus le fondz
de voz desirs au dict sieur comte et au S<sup>r</sup> de Vualsingam, si bien que
c'estoit maintenant à elle d'en résouldre tout l'effect.</p>

<p>Et me suis esforcé, Sire, de luy desduyre, par le menu, toutes les
particullaritez de voz lettres, et toutes celles que j'ay estymé appartenir
aux deux affaires affin de la retirer entièrement de l'ung, et la
fère advancer, le plus que je pourrois, en l'aultre; qui pourtant m'estandray
à racompter icy davantage tout ce que je luy ay dict, affin de
donner tant plus de lieu à ce que j'ay peu recueillir de ses responces.</p>

<p>Lesquelles, en subtance, sont, Sire, qu'elle avoit ung singulier
plésir de voyr que le voyage du comte de Worchester eût produict
le bon effect qu'elle desiroit, de vous avoyr apporté aultant de contentement
pour le baptesme de Madame, vostre fille, comme vous luy
aviez faict d'honneur de la convier d'en estre l'une des commères; et
qu'elle prioit Dieu de la rendre aussy heureuse comme elle estoit
grande, et comme elle s'assuroit qu'elle seroit vertueuse princesse,
et de la fère ung commancement d'une si accomplie lignée à Voz
Majestez Très Chrestiennes, que bientost elle eût une suyte d'aultant
de frères, comme, pour la succession de vostre grandeur, vous en pouviez
desirer; qu'elle ne pouvoit ouyr chose qui plus la contantast,
<span class="pagenum"><a id="Page_265"> 265</a></span>
que la continuation de vostre amityé, et qu'elle vous offroit pour jamays
la sienne;</p>

<p>Que, touchant le premier des deux advis, que je luy avoys monstré,
il ne se trouveroit poinct qu'elle eût jamais faict ligue avec aulcuns
subjectz, et mesmes, sans la persuasion de l'Empereur, elle
n'eut point contracté celle qui duroit encores d'entre elle et les princes
de l'Empire, parce qu'ilz n'estoient souverains; et que, touchant
ceulx de vostre royaulme, elle vous prioit ne l'estimer jamays princesse
de vérité, si elle en avoit faict, ny si elle estoit entrée en aulcune
confédération avec eulx; et, quand elle en voudroit venir là, ce
ne seroit soubz mein, affin de ne décevoir ceulx de la Rochelle, de
ne les secourir si petitement et à cachète, sçachant que, à une
force royalle comme la vostre, il en faudroit oposer une aultre
royalle, ou ne s'en mesler poinct, par ainsy qu'elle se déclareroit
ouvertement;</p>

<p>Et que, du comte de Montgommery, elle me pouvoit jurer,
avec vérité, qu'elle n'estoit aulcunement informée de son faict, et
qu'elle ne pensoit pas qu'il peût trouver tant d'argent à Londres
comme je disoys, parce que les marchandz n'estoient trop volontayres
de prester à ung estrangier, sans bons gages et sans bonne seureté;</p>

<p>Qu'il estoit bien vray que plusieurs de ses subjectz avoient esté
priez de prendre les armes pour ceste cause, et plusieurs en grand
nombre, et qui ont de bons moyens, s'estoient très vollontiers offertz
de le fère, pourveu qu'elle le leur voulût permettre; et qu'elle
vouoit à Dieu qu'elle le leur avoit très expressément deffandu, et
commanderoit de nouveau à ses conseillers de ne laysser rien sortir
hors de ce royaulme, qui peût aller contre les affères de Vostre Majesté,
et qu'elle sçavoit bien qu'on ne la pourroit tromper en cella
sinon, possible, soubz la couleur des marchandz, qui la contreignoient
de leur permettre d'armer leurs vaysseaulx pour se deffandre contre
les pirates, ou bien ilz vouloient délaysser du tout le trafficq en ce
royaulme;</p>

<p>Qu'elle vous estimoit d'ung si vertueux naturel que vous ne pourriez
mescognoistre qu'elle ne vous eût esté très bonne amye en voz
précédans affères, comme elle dellibéroit de l'estre en ceulx cy, ainsy
que le Roy d'Espaigne commançoit aussy de s'appercevoyr que l'amityé
d'elle ne luy pouvoit estre sinon bien utille; de quoy
il luy avoit desjà donné de si bonnes enseignes, d'avoyr changé
la maulvaise opinion qu'il en avoit eu auparavant, qu'elle feroit
<span class="pagenum"><a id="Page_266"> 266</a></span>
cognoistre à toute la Chrestienté qu'elle n'en vouloit plus
doubter;</p>

<p>Et qu'elle vous prioit, Sire, que la faulceté de ces advis, qu'on
vous avoit maintenant donnés, vous fût cause de n'adjouxter plus de
foy à ceulx qu'on vous bailleroit cy après, comme elle ne vouloit
aussy croyre toutz ceulx qu'on luy escripvoit de France: d'où l'on
l'advertissoit qu'aulcuns personnages de crédit avoient assuré qu'aussytost
que vous auriez réduict la Rochelle, vous commanceriez la
guerre à l'Angleterre, pour l'occasion de restituer la Royne d'Escoce,
qui vous serviroit de bon prétexte en cella, mesmement à
ceste heure que la déclaration estoit arrivée de Rome, comme le
comte de Boudouel n'estoit plus son mary, et qu'on disoit que Monsieur,
frère de Vostre Majesté, y vouloit prétendre pour luy; à
quoy elle a adjouté, avec ung soubsrire, qu'elle s'y opposeroit, et
allègueroit que c'estoit à elle, à qui il avoit premier promis mariage;</p>

<p>Que, à la vérité, il avoit esté interçu, au frère du cappitayne
Granges en Escoce, des lettres de Vostre Majesté, lesquelles, encor
que fussent en chiffres, il avoit néantmoins exposé sa créance par
escript, qui estoit d'avoir charge d'admonester ceulx du chasteau de
Lislebourg de ne faire point de paix, et que, dans le moys de may,
Vostre Majesté leur envoyeroit de bonnes forces pour les secourir,
avec monsieur de Guyse;</p>

<p>Que, nonobstant tout cella, nul, soubz le ciel, desiroit plus la
paix de vostre royaulme qu'elle faysoit; qui vous vouloit bien advertir,
Sire, et vous prioit de luy adjouxter foy en cecy, que, si ne trouviés
moïen de paciffier voz subjectz sur la seureté de leurs vyes, et
au faict de leurs consciences, ou aulmoins de ne les contreindre du
tout en la liberté que leur aviez cy devant permise par voz édictz,
que vous estiez pour vous trouver en plus d'affères, ceste année, que
n'en aviez eu aulx précédantes;</p>

<p>Que, pour le regard du propos de Monseigneur le Duc, elle vous
remercyoit et la Royne, vostre mère, de tout son cueur, pour la
bonne affection que vous y aviez, et mercyoit Monseigneur le Duc
de sa persévérance vers elle; et que ses ambassadeurs ne luy avoient
escript ung seul mot de ce faict; dont, après que le comte seroit arrivé,
elle adviseroit, sur le rapport qu'elle entendroit de luy, et sur
ce que je luy en disois, de vous faire une si bonne responce qu'elle
espéroit que Voz Majestez s'en contanteroient.</p>

<p>Voylà, Sire, quasy en propres termes, ce qu'elle m'a respondu.</p>

<p><span class="pagenum"><a id="Page_267"> 267</a></span>
Ce que la dicte Dame dict des affères, que pourrés avoyr ceste année,
est sur le rapport que luy a faict le secrettère du comte Palatin.</p>

<p>Et quand à ces advis qu'on luy a mandés de France, et les lettres
qui ont esté surprinses en Escoce, ne fault doubter que ne luy ayent
augmanté la deffiance, laquelle elle avoit desjà assés grande auparavant;
en quoy si, d'advanture, ce n'estoit que vaynes parolles, il y
pourroit, possible, par aultres parolles estre satisfaict, mais, si c'est
à bon esciant, il faudra, Sire, qu'y pourvoyez par quelque bon effect,
à cause que desjà je commance à descouvrir que, soubz couleur de
fournir la garnison de Barvic, l'on parle d'envoyer des gens et toutes
sortes de monitions de guerre vers la frontière d'Escoce.</p>

<p>Au regard de ce qu'elle a dict du Roy Catholique, je ne fais plus de
doubte que, dans peu de temps, les portz et le commerce ne soient
ouvertz pour deux ans entre ce royaulme et les pays du dict Roy,
sellon que luy mesmes a escript ceste foys, de sa mein, de fort bonnes
lettres à la dicte Dame, à milord de Burgley et aultres de ce conseil,
pour le requérir.</p>
</div>

<h2>CCCIV<sup>e</sup> DÉPESCHE</h2>

<p class="center">&mdash;du <span class="xs">III</span><sup>e</sup> jour de mars 1573.&mdash;</p>

<p class="center">(<i>Envoyée jusques à Calais par Estienne.</i>)</p>

<p class="hanging indent">
Négociation avec les seigneurs du conseil pour empêcher le départ de l'expédition
préparée par le comte de Montgommery.</p>

<p class="dest">Au Roy.</p>

<p>Sire, après que j'eus parlé à ceste princesse, le <span class="xs">XXIIII</span><sup>e</sup> du
passé, voyant que, pour lors, je ne pouvois avoyr aulcune
conférence avec les seigneurs de ce conseil, à cause qu'ilz
estoient sur leur partement pour ce petit progrès qu'elle
estoit allé fère à vingt mille d'icy, j'ay depuis envoyé le S<sup>r</sup>
de Vassal après eulx, avec de mes lettres, conformes aulx
propos que j'avoys tenu à leur Mestresse, pour les exorter
de vouloir bien mesurer, par vos bons déportementz vers
elle, combien elle se porteroit de préjudice à elle mesmes,
et à la confédération qu'elle avoit faicte bien seure et estable
<span class="pagenum"><a id="Page_268"> 268</a></span>
avecques vous, et au party qui seul aujourdhui la poursuivoit
d'alliance, si elle et eulx permettoient que rien sortît
de ce royaulme qui allât au dommage de voz affères; et qu'ilz
pouvoient bien penser que vous ne réputeriez jamais aulcune
sorte d'inimityé plus dommageable de leur costé, que si,
se monstrantz en parolle voz amys, ilz se portoient en effect
voz couvertz ennemys, et que vous imputeriez à eulx
tout le mal que le comte de Montgommery s'esforceroit de
vous fère, plus que non pas à luy, qui n'y pouvoit apporter
que la maulvayse volonté, là où il prendroit, d'eux et
de ce royaulme, toutz les aultres moyens de vous nuyre.</p>

<p>Sur quoy, ayantz les dicts du conseil conféré de rechef
avec leur dicte Mestresse, et s'estantz assemblés par deux
foys là dessus, ilz m'ont enfin mandé, par le mesmes S<sup>r</sup> de
Vassal, que la dicte Dame me prioit d'escripre ardiment à
Vostre Majesté qu'elle n'envoyeroit, ny donroit permission
qu'on envoyât, d'icy, aulcuns vaysseaulx ny hommes, ny
armes, artillerye, monitions, ny vivres en France; car ne
vouloit enfreindre le traicté, ny vous faulcer son sèrement,
tant que luy garderiez le vostre; et, quand au comte de
Montgommery, elle m'avoit desjà respondu qu'elle n'estoit
bien advertye de son faict, ny eulx pareillement, et que
ce ne seroit tout ce qu'on m'en avoit rapporté; que, au
surplus, ilz me vouloient dire librement que leur Mestresse
ny eulx n'avoient peu trouver de bonne digestion que Monseigneur
le Duc, qui estoit bien capable de traicter luy
mesmes de son faict, fût party de Paris troys foys vingt
quatre heures après le jour préfix du partement du comte
de Worchester de ceste court; ce qui leur donnoit argument
de penser que Vostre Majesté et la Royne, vostre
mère, ne vouliez poursuivre ceste alliance, que jusques
<span class="pagenum"><a id="Page_269"> 269</a></span>
après avoyr bien pourveu à voz affères, et que, d'un certein
propos, qui avoit esté tenu en ung bon et grand lieu
de France, il avoit esté recueilly ung advis par lequel l'on
les advertissoit que Vostre Majesté avoit commancé de donner
secrettement ordre, en Normandye et Bretaigne, à un
embarquement pour passer des gens de guerre en Écosse;
et que Monsieur, frère de Vostre Majesté, en seroit le conducteur,
et que M<sup>r</sup> le chevallier et M<sup>r</sup> de Guyse, et aultres
grandz du royaulme, debvoient estre de la partye; et que
mesmes le cappitayne Sarlabos assembloit desjà pour cest
effect, au Hâvre de Grâce, le plus de soldatz qu'il pouvoit:
ce que la dicte Dame ne vouloit encores résoluement croyre,
ains attandoit qu'elle en vît quelque chose plus avant.</p>

<p>J'espère, Sire, que j'yray trouver bientost la dicte
Dame sur l'occasion de vostre dépesche du <span class="xs">XIIII</span><sup>e</sup> du passé,
et sur le retour du comte de Worchester qui arriva hier,
et mettray peyne de luy rabbattre ceste impression, aultant
qu'il me sera possible. Cependant le dict de Montgommery
s'appreste en la plus grande dilligence qu'il peut,
et bien que, à cause de mes instances, il ne pourra, possible,
tirer tout ce qu'il espéroit d'hommes et d'argent
d'icy, si ne layssera il, à ce que je voy, de se mettre sur
mer, et ne sera son embarquement de grand monstre,
car n'y aura que quelques ungs des siens qui partiront
avecques luy, sur ung ou deux vaisseaulx, mais, au rendés
vous, se doibvent assembler, comme on dict, soixante à
quatre vingtz navyres, et envyron cinq mille hommes, entre
marinyers et soldatz. Je n'attandz que l'heure qu'il parte
d'icy, dont le feray suivre par ung homme exprès, affin
qu'il me rapporte quand et comment il s'embarquera.
Et sur ce, etc. <span class="i2">Ce <span class="xs">III</span><sup>e</sup> jour de mars 1573.</span></p>

<p><span class="pagenum"><a id="Page_270"> 270</a></span></p>

<h2>CCCV<sup>e</sup> DÉPESCHE</h2>

<p class="center">&mdash;du <span class="xs">IX</span><sup>e</sup> jour de mars 1573.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Rapport favorable du comte de Worcester à son retour.&mdash;Opposition mise
aux armemens pour la Rochelle.&mdash;Rejet de la proposition faite en Angleterre
d'envoyer une armée en France.&mdash;Préparatifs de départ du comte
de Montgommery.&mdash;Négociation des princes protestans d'Allemagne pour
former une ligue avec Élisabeth.&mdash;Nouvelles d'Écosse.&mdash;Communication
faite par l'ambassadeur aux protestans de France.&mdash;Accord conclu en
Écosse pour la reconnaissance de Jacques VI.</p>

<p class="dest">Au Roy.</p>

<p>Sire, la Royne d'Angleterre m'a envoyé prier de différer
mon audience jusques à demein, qu'elle sera de retour
en ung lieu qui est bien près d'icy, où je ne faudray,
tout à une foys, de tretter avec elle du contenu en voz
deux dernières dépesches; et cependant je vous diray,
Sire, que les bonnes démonstrations et bonnes parolles
dont Vostre Majesté et la Royne, vostre mère, avez uzé
au comte de Worchester, et le bon rapport qu'à son retour
il a faict icy de toutz deux, et le moyen que m'avez
donné par voz lettres de rendre plusieurs évidentz tesmoignages
à ceste princesse de vostre droicte intention vers
elle, ont faict naistre beaucoup d'empeschemens, au comte
de Montgommery et à ceulx de la Rochelle, de ne pouvoir
ouvertement, ny soubz mein, impétrer tout ce qu'ilz pourchassoient
en ceste court, ny, à beaucoup près, tout ce qu'ilz
pensoient leur y estre desjà octroyé; car ung milord, qui
est aultant digne de foy qu'il y en ait en ce royaulme, m'a
assuré que les choses de Paris avoient bien si merveilleusement
immué toute l'affection, que les Angloys commançoient
<span class="pagenum"><a id="Page_271"> 271</a></span>
avoyr assez bonne vers nous, en une extrême indignation
contre nous, que ung bon nombre de la noblesse
estoient venus, d'ung commun accord, se offrir de mener
trente mille hommes bien armés en France à leurs despens,
s'il playsoit à leur Mestresse de le leur permettre, et
oultre cella, d'advancer, du leur, demy million d'or pour
ceste guerre, pourveu qu'ilz le peussent recouvrer, dans
deux ans, par des moyens qui ne toucheroient rien au revenu
de la dicte Dame, ce qu'à la vérité elle n'a jamais
voulu concéder; ains je sçay qu'elle l'a fort rejetté. Mais
ny encores le dict de Montgommery n'a pu avoyr le tiers de
l'argent que l'évesque de Londres et luy avoient praticqué
en ceste ville, ny pareillement toutz les vaysseaulx qu'il
pensoit; et mesmes y a beaucoup de gentilshommes angloys
qui avoient donné parolle, et s'apprestoient pour l'accompaigner,
à qui a esté deffandu de ne bouger; et une
partie des pirates ont esté prins ou escartés par le bon debvoir
que l'admyral d'Angleterre a faict faire contre eulx,
suyvant ce que ceste princesse et les siens luy en ont commandé
pour interrompre principallement l'entreprinse du
dict de Montgommery; qui pourtant ne la délaysse, ains
partira, à ce que j'entendz, mardy prochein de ceste ville.</p>

<p>L'homme du comte Palatin est encores icy, et tout ce
que, jusques à ceste heure, j'ay peu découvrir de sa négociation,
est qu'il a fort instamment pressé ceste princesse de
vouloir entrer ouvertement avec les princes protestantz en
la deffance de leur religion, et nomméement en France,
pareillement aussy en Flandres, et de contribuer, comme
la plus riche, aulx principaulx frays de ceste guerre. A
quoy j'entendz que la résolution a esté prinse, mais fort secrettement,
par ceulx de ce conseil, de luy respondre que,
<span class="pagenum"><a id="Page_272"> 272</a></span>
pour aulcunes bonnes et grandes considérations, concernantz
la seureté de sa couronne, la dicte Dame ne pouvoit
ny vouloit entrer aulcunement en guerre contre Vostre Majesté,
ny aussy se déclarer, pour encores, plus avant qu'elle
avoit faict contre le Roy d'Espaigne; mais, quand aux frays
de la guerre, en tout ce que les dictz princes jugeroient
estre bon de fère et d'entreprendre pour la deffance de
leur religion, elle ne voudroit estre veue de n'y contribuer
aultant ou plus largement que nul aultre prince ou princesse
de la Chrestienté; et, là dessus, se sont poursuyvies
d'aultres négociations particullières et bien estroictes, que
je ne sçay pas encores quelles elles sont. Tant y a qu'ung
secrettère du comte Ludovic, qui est arrivé depuis six jours,
s'y est allé incontinent mesler bien avant.</p>

<p>J'ay advis, de plusieurs costés, comme le S<sup>r</sup> de Vérac
est véritablement abordé en ce royaulme. Je ne faudray
d'en fère une bien expresse mencion à la dicte Dame. Je
n'ay receu, longtemps y a, aulcunes nouvelles d'Escoce, et
croy que les choses n'y passent du tout ainsy qu'il a esté
rapporté à M<sup>r</sup> le cardinal de Lorrayne. Il est bien vray
que, en ceste court, l'on a opinion qu'il s'y pourra fère bientost
quelque paix, car la noblesse se debvoit assembler pour
cest effect dès la my febvrier, et ne faut doubter, puisque
Carcade est prins, que ceulx du chasteau de Lillebourg ne
se trouvent en grande nécessité, aulxquelz, depuis naguières,
j'ay escript par deux foys. J'espère qu'ilz auront receu
mes lettres.</p>

<p>J'ay communicqué, par M<sup>r</sup> le vydame de Chartres et le
jeune S<sup>r</sup> de Pardaillan, aulx aultres gentilshommes françoys,
la vertueuse responce que Vostre Majesté m'a mandé
de leur fère, et leur en ay baillé tout l'article de vostre
<span class="pagenum"><a id="Page_273"> 273</a></span>
lettre par escript, affin qu'il n'y puisse estre rien varié. Ilz
m'ont prié d'en rendre leurs très humbles grâces à Vostre
Majesté, et qu'après qu'ilz auront dellibéré ensemble, ilz
adviseront d'envoyer quelqu'ung d'entre eulx devers Vostre
Majesté. Et sur ce, etc.</p>

<p class="right">Ce <span class="xs">IX</span><sup>e</sup> jour de mars 1573.</p>

<p class="blockquote">
Depuis ce dessus, m'est venu advis comme l'accord a esté faict en
Escosse, et que toutz les principaulx de la noblesse se sont rengés à
recognoistre le Prince, et n'y a rien plus que le chasteau de Lillebourg
qui tiegne pour la Royne d'Escosse. Je creins assez qu'on entreprendra
de le assiéger, et que les Angloys y envoyeront gens et
monitions.</p>

<h2>CCCVI<sup>e</sup> DÉPESCHE</h2>

<p class="center">&mdash;du <span class="xs">XIII</span><sup>e</sup> jour de mars 1573.&mdash;</p>

<p class="center">(<i>Envoyée exprès jusques à Calais par Estienne.</i>)</p>

<p class="hanging indent">
Audience.&mdash;Expédition du comte de Montgommery.&mdash;Nouvelles d'Écosse
et d'Allemagne.&mdash;<cite>Mémoire.</cite> Détails de l'audience.&mdash;Satisfaction montrée
par la reine de la mission du comte de Worcester.&mdash;Négociation du mariage.&mdash;Discussion
de l'article sur l'exercice de la religion.&mdash;Proposition
faite à cet égard par l'ambassadeur.&mdash;Plaintes au sujet de l'expédition du
comte de Montgommery.&mdash;Plaintes de la reine à raison de la conduite des
Français en Écosse.&mdash;Assurance qu'elle ne donnera aucun secours au comte
de Montgommery.</p>

<p class="dest">Au Roy.</p>

<p>Sire, de tant que je metz dans un mémoire à part ce
qui s'est passé en la conférance que j'ay heu avec la Royne
d'Angleterre, je vous diray au surplus que le dict de Montgommery,
le jour d'après, a faict une extrême sollicitation
en ceste court, mais j'espère qu'il luy aura esté plus osté
que accreu de moyens. Il n'a peu encores partir, mais
j'entends qu'il s'acheminera aujourdhuy vers l'Ouest, résolu,
<span class="pagenum"><a id="Page_274"> 274</a></span>
comme le commun dict, de s'aller jecter dans la
Rochelle, avec moins de forces beaucoup qu'il n'avoit promis
d'y mener. Aultres assurent que son entreprinse est
ailleurs, ez confins d'entre la Normandye et Bretaigne, et
qu'il tirera toute faveur des isles de Grènezé. J'ay mis gens
après. Je pense avoyr comprins de ceste princesse qu'il y
a résolution prinse en Escoce de bastre le chasteau de Lillebourg,
si les S<sup>rs</sup> de Granges et de Ledington ne le veulent
rendre, et qu'elle ne fera difficulté d'y envoyer des
forces et des monitions à cest effect; de tant qu'elle dict
que ceulx de la noblesse monstrent toutz d'y convenir. Dont
adviserez, Sire, ce que sera expédient d'y pourvoir, attandu
qu'elle a tout ce qui faict besoing à cella desjà tout
prest et apporté à Barvic.</p>

<p>Le secrettère du comte Ludovic s'estant meslé dans la
négociation de l'homme du comte Palatin a faict et conclud,
icy, par le moyen d'ung Henry Pol, riche marchand
d'Envers, lequel il a faict expressément passer deçà,
ung party de soixante mil escus à estre payez au commancement
d'avril, par trois égalles porcions, en Hembourg,
Francfort et Strasbourg; et dict on que le dict Palatin
a assuré une levée de quatre mille reytres à icelluy
Ludovic. Sur quoy, de tant qu'il est échappé au dict de
Montgommery de dire qu'il entreprendroit bien de l'aller
recueillir jusques à la frontière, il semble que ce seroit
pour la France; mais je n'en ay encores d'aultre indice.</p>

<p>Le duc de Saxe a mandé icy ung homme exprès pour
fère entendre à ceste princesse que l'Empereur avoit esté
adverty de la légation qu'elle avoit envoyé fère vers luy,
et comme il avoit gratiffié le messager d'une cheyne et de
sa médaille, chose qui ne debvoit avoyr esté sceue ny en
<span class="pagenum"><a id="Page_275"> 275</a></span>
France, ny en Flandres; et que, dorsenavant, elle ne voulût
monstrer d'avoyr aulcune intelligence avec luy, ains
qu'elle layssât jouer tout le jeu au Palatin. Sur ce, etc.</p>

<p class="right">Ce <span class="xs">XIII</span><sup>e</sup> jour de mars 1573.</p>

<div class="blockquote">
<p class="header">MÉMOIRE.</p>

<p>Sire, pour garder que je ne me pleignisse du dellay de mon audience,
la Royne d'Angleterre, après aulcunes excuses des maulvais
et estroitz logis où elle avoit passé, m'a dict que, en lieu que
j'avois accoustumé d'aller vers elle, elle estoit pour satisfaction de
mon attante venue ceste foys vers moy, toute preste d'ouyr de bon
cueur ce que je luy voudrois dire de la part de Vostre Majesté; mais
ce seroit après qu'elle vous auroit infinyement remercyé de tant de
sortes de faveurs et d'honnestes respectz, et de bons traictementz,
dont il vous avoit pleu, et aulx deux Roynes Très chrestiennes, uzer
vers le comte de Worchester son depputé, qui en avoit encores
tant receu en vostre court; et partout où il avoit passé en vostre
royaulme, que, de son abondante satisfaction, il avoit, à son retour,
satisfaict elle et toutz les siens par deçà, aultant qu'il estoit possible
de le fère; de quoy, pour beaucoup de mutuelles occasions d'entre
Voz Majestez et de voz communs subjectz, elle en estoit bien fort
ayse, et me prioit croyre qu'elle se santoit vous en avoyr beaucoup
d'obligation.</p>

<p>Je luy ay respondu que cella monstroit aulmoins que les siens et
toutz ceulx de ceste nation sont et seront tousjours mieulx receus
en France qu'on ne luy avoit voulu fère accroyre; et, de tant que
ce que m'aviez mandé par voz deux dernières dépesches donnoit ung
fort parfaict tesmoignage à la foy, intégrité et droicte conscience,
dont vous procédés en toutes choses vers elle, et au regret que vous
auriez qu'à l'appétit d'aulcuns de voz subjectz malcontantz, ou des siens
passionnés, elle layssât naistre quelque préjudice en l'amityé qu'elle
vous avoit jurée; et que vous l'assuriez bien que le Pape, ny M<sup>r</sup> le cardinal
de Lorrayne ne pourroient jamais rien traverser en celles que
vous luy portiés; que j'avoys estimé bon de laysser à part tout ce que
je pouvois avoyr pensé de luy dire, et remonstrer de moy mesmes là
dessus, pour luy fère voyr les propres conceptions vostres, et celles
de la Royne, vostre mère, par les propres lettres de Voz Majestez.</p>

<p>Ce que la dicte Dame monstrant d'avoyr bien agréable, a fort attentivement
<span class="pagenum"><a id="Page_276"> 276</a></span>
leu tout l'extrêt, que je luy ay faict voyr, des plus notables
poinctz de voz deux lettres du <span class="xs">XIIII</span><sup>e</sup> et du <span class="xs">XXIII</span><sup>e</sup> du passé;</p>

<p>Et, après avoyr déduict aulcunes choses, pour conférer l'effect,
qu'elle dict vous avoyr tousjours monstré de son amityé et bons
déportementz vers vous, à ceulx de Vostre Majesté vers elle,</p>

<p>J'ay suivy à luy dire que ce qu'elle avoit leu monstroit qu'il ne se
pouvoit desirer rien de mieulx en l'affection, où vous vous confirmiés
de plus en plus, de luy demeurer à jamais très bon amy et perpétuel
confédéré; et que vous vouliez que cella fût notoyre à toute la Chrestienté
avec dellibération que, si le feu Roy François le Grand, vostre
ayeul, s'estoit oncques monstré ferme amy des princes protestantz en la
première guerre que l'Empereur Charles cinquiesme leur avoit commancé,
aulxquelz il avoit faict secours, pour une foys, de cinq centz
mille escuz, car ilz avoient d'aultres forces assez; et le feu Roy Henry,
vostre père, quand il fit, quelque temps après, la guerre au mesme
Empereur pour la dellivrance du duc de Saxe et lansgrave de Hetz,
et pour la liberté de l'Allemaigne; et, si l'ung et l'aultre avoient
esté constantz vers les feus Roys Henry et Edouard, ses père et
frère, quand eulx mesmes ne les avoient provocqués, que vous vous
proposiez de l'estre encores plus vers elle en toutz les accidentz et
occasions qui s'en présenteroient jamais au monde;</p>

<p>Et, pour ne m'arrester trop en ce poinct, duquel elle avoit vostre
foy, vostre sèrement et vostre propre lettre, pour gages, je voulois
venir à l'aultre principal poinct de voz lettres, lequel estoit l'entière
confirmation d'estuy cy, et confutoit toutz les argumentz qu'on
pouvoit fère au contraire: c'estoit du propos de Monseigneur le Duc,
lequel Voz Majestez me commandoient de le résouldre avec elle, et
que, pour ne le laysser plus en simples parolles et remises, et n'y laisser
ainsy naistre des difficultés les unes après les aultres, vous la vouliez
instamment prier de vous vouloir maintenant esclarcir de sa résolue
volonté, affin qu'après ceste foys Vostre Majesté et la Royne, vostre
mère, vous imposissiez à vous mesmes ung perpétuel silence de ne
donner à elle l'ennuy, ny à vous la honte, de jamais plus en parler;
qu'elle se pouvoit souvenir qu'au moys d'aoust dernier elle m'avoit
donné charge de vous respondre, présent le S<sup>r</sup> de La Molle, que,
suivant la contreinte, qu'elle s'estoit faicte à elle mesmes pour l'amour
de ses subjectz, de se résouldre à se marier, qu'elle avoit
dellibéré de prendre party de grand lieu, parce qu'elle n'estoit petite,
et que celluy que Voz Majestez luy offroient de Monseigneur le
Duc luy sembloit très honnorable, si toutes aultres choses y pouvoient
<span class="pagenum"><a id="Page_277"> 277</a></span>
convenir, dont elle avoit estimé que aulcunes gisoient en l'entrevue
d'entre eulx deux; et qu'elle m'avoit dict et faict bailler
par escript qu'elle estoit contante que toutz les articles, qui avoient
esté trouvés bons au premier propos de Monsieur, frère de Vostre
Majesté, restassent accordés en ce segond, réservé le seul poinct
où l'aultre avoit esté délayssé, touchant accorder plus ou moins de
l'exercice de la religion: dont n'y pouvoit plus rester que celle seule
difficulté, et une aultre, laquelle il falloit plus tost vuyder, qui estoit,
si elle avoit depuis faict nulle contrayre résolution de ne se
marier pas; car sur celle là faudroit il couper entièrement le propos,
et establyr, en tout ce que fère se pourroit, celluy de la ligue.</p>

<p>Elle m'a respondu qu'elle avoit bonne souvenance des propos que
je luy ramantevoys, de la résolution à prendre party sellon elle, et
qu'elle en estoit encores là, et ne se feroit jamais ce préjudice, d'en
prendre d'aultre qualité, et qu'elle voudroit qu'aussi peu se fussent
elloignées les choses du costé de Vostre Majesté que du sien; mais
si, en ung tel party, ne se trouvoient maintenant, les aultres considérations
qui estoient requises pour le repos d'elle et de son estat,
force luy seroit de s'en passer.</p>

<p>J'ay réplicqué que, puisque ce doubte estoit vuydé, tout l'affère
estoit bien près de sa conclusion, car ne restant plus aulcun escrupulle,
ny apparance de danger, que au seul poinct de la religion, la
Royne, vostre mère, en avoit parlé si clèrement au comte de Worchester
et au S<sup>r</sup> de Valsingam, et croy qu'encores escript à elle
mesmes, que c'estoit maintenant à elle d'y mettre l'effect, quand elle
voudroit.</p>

<p>Elle m'a dict incontinent que la Royne n'avoit parlé que en termes
généraux, et qu'il sembloit qu'elle estoit allée fort retenue
en ce propos, auquel l'on voyoit néantmoins que, du costé de Monseigneur
le Duc, estoit raysonnable que se demandoit l'esclarcissement
de toutz les doubtes, et s'est mise à en déduyre plusieurs.</p>

<p>Dont enfin je luy ay dict, en termes bien clers, que Vostre Majesté
et la Royne, vostre mère, desiriez qu'elle jugeât ainsy de Monseigneur
le Duc comme d'ung prince catholicque, qui avoit aultant à
cueur ce qui estoit de son Dieu, de sa religion et de sa conscience,
que prince qui fût au monde; et, s'il estoit aultre, vous l'estimiés si
vertueuse qu'elle ne l'auroit en aulcun compte, et que d'un prince
desirable qu'il estoit, elle le tiendroit pour ung ambitieulx digne
d'estre rejetté;</p>

<p>Que pourtant Voz Majestez la prioient de luy accorder aultant du
<span class="pagenum"><a id="Page_278"> 278</a></span>
dict exercice comme elle jugeoit bien qu'il ne pouvoit estre en Dieu,
en conscience et en honneur, qu'il n'en heût; et, pour parler en termes
plus exprès, que, <em>venant Monseigneur le Duc par deçà</em>, elle ne
le voulût tant contreindre en sa conscience que de ne luy laysser
pour luy et ses domesticques, non subjectz de ceste couronne,
l'exercice de <em>sa religion en privée, en ung quartier où il logeroit,
et, pour obvier à toutz les escandalles qu'elle alléguoit, s'il
estoit besoing que ce fût à huys clos, avec ung de ses huyssiers à
la porte, qu'il ne refuzeroit de le fère</em>.</p>

<p>Elle a monstré de ne trouver poinct maulvais cella, et m'a dict que,
si on luy eût voulu parler si clèrement, il y a longtemps qu'elle eût
baillé sa response, et qu'elle s'en alloit, le jour après, à Grenvich, où
elle en confèreroit avec ceulx de son conseil, et puis me manderoit
un jour pour me la fère, m'ayant demandé, d'elle mesmes, si Vostre
Majesté m'avoit envoyé le reste des articles.</p>

<p>Je luy ay dict qu'il fauldroit suyvre ceulx mesmes du premier
propos.</p>

<p class="p2">Et puys ay suivy à luy dire que maintenant voulois je, hors de voz
lettres, luy parler de l'expédition qu'ung chacun disoit et qu'on
voyoit que le comte de Montgommery s'aprestoit de fère je ne sçavois
où, parce que je n'avois pas tant pénétré en ses entreprinses;
mais j'entendois que c'estoit en quelque lieu contre vous, et que je
n'avois pas tant de regret au mal qu'il vous pourroit fère, qui y aviez
très bien pourveu, comme à ce qu'il s'estoit pourveu d'armes, d'argent,
d'hommes et de monitions, et possible, de maulvaise affection
dedans Londres, allant et venant en la court de la dicte Dame, et
alloit prendre vaysseaulx et tout aultre équipage en ses portz; que
ce m'estoit chose si griefve, après luy avoir veu, ceste mesmes année,
lever la mein à Dieu pour vous jurer amityé, et vous la luy aviez
pareillement jurée à elle, qu'il falloit bien ou que je luy demandasse
congé, ou bien qu'elle commandât que le dict de Montgommery
ny aultres eussent à sortir de ses portz avec armement, sans prendre
bonne seureté qu'ilz n'yroient poinct contre Vostre Majesté, ny troubler
vostre royaulme, ny porter dommage à voz subjectz, ny atempter
aulcune chose, soit à la Rochelle ou ailleurs, contre la bonne
ligue et confédération d'entre Voz Majestez.</p>

<p>La dicte Dame, après m'avoir, en contre eschange de cella,
racompté aulcunes particullarités des propos que Carcade avoit tenus
à son retour en Escoce, et des souspeçons que la dépesche de Vérac
<span class="pagenum"><a id="Page_279"> 279</a></span>
par mer, et plusieurs advis qu'elle avoit de France, luy pouvoient
avoyr donné beaucoup plus grandes à elle de Vostre Majesté que non
à vous d'elle, si elle les vouloit prendre, m'a dict qu'elle desireroit de
bon cueur que vous sceussies au vray ce qui s'estoit passé, de sa part,
sur les instances de Montgommery et de ceulx de la Rochelle, et sur
les présens affères de vostre royaulme; car avoit opinion que ne
pourriez fère que ne luy en sentissiez une bien grande obligation, et
que j'aurois occasion de me pleindre, si je voyois qu'elle baillât de
ses navyres, et argent, et hommes, au dict de Montgommery, mais,
de le laisser aller là où il voudroit, mesmement qu'elle juroit ne sçavoir
quelle part c'estoit, et cuydoit que ce ne seroit poinct à la
Rochelle, elle ne le debvoit empescher; et, affin que pas ung angloys
ne peût traicter avecques luy, au préjudice de ce qu'elle me disoit,
elle commanderoit à ses conseillers de conférer avecques moy, et
je leur pourrois fère la mesmes remonstrance que j'avois faicte à
elle.</p>

<p class="p2">Sur quoy, ayant reprins le premier propos de l'entretènement de
vostre traicté, et l'ayant priée qu'elle voulût si bien déposer toutz ces
umbrages et deffiances, qu'on s'efforçoit de luy imprimer de vous,
qu'elle vous en rendît son amityé plus parfaicte, et de me vouloir
bientost résouldre du faict de Monseigneur le Duc, elle m'a bien
fort gracieusement licencié.</p>
</div>

<p><span class="pagenum"><a id="Page_280"> 280</a></span></p>

<h2>CCCVII<sup>e</sup> DÉPESCHE</h2>

<p class="center">&mdash;du <span class="xs">XIX</span><sup>e</sup> jour de mars 1573.&mdash;</p>

<p class="center">(<i>Envoyée exprès jusques à Calais par Ouater.</i>)</p>

<p class="hanging indent">
Efforts de l'ambassadeur pour empêcher le départ de l'expédition du comte
de Montgommery.&mdash;Nouvelles d'Allemagne.&mdash;Arrivée de M<sup>r</sup> de Chateauneuf
à Londres.&mdash;Audience.&mdash;<cite>Mémoire au roi.</cite> Détails de l'audience.&mdash;Nouvelles
plaintes au sujet de l'expédition du comte de Montgommery.&mdash;Assurance
donnée par la reine que toutes les mesures sont prises pour arrêter
l'exécution de ses projets.&mdash;Déclaration que les prises faites sur les
Français ne seront pas reçues en Angleterre.&mdash;Affaires d'Écosse.&mdash;Plainte
de la reine à l'égard du projet imputé au roi de venir en personne
au secours de l'Écosse, après la réduction de la Rochelle, afin d'envahir
l'Angleterre.&mdash;Demande d'un délai pour répondre sur la négociation du
mariage.&mdash;<cite>Mémoire à la reine.</cite> Détails particuliers de la négociation de
M<sup>r</sup> de Chateauneuf sur le mariage.</p>

<p class="dest">Au Roy.</p>

<p>Sire, le jour après que j'eus communicqué avec la
Royne d'Angleterre des poinctz principaulx de voz lettres,
du <span class="xs">XIIII</span><sup>e</sup> et <span class="xs">XXIII</span><sup>e</sup> du passé, elle mit en dellibération les remonstrances
que je luy avoys faictes, dont le comte de
Montgommery s'apperceut incontinent qu'elle auroit grand
regret que, par les déportementz de luy, vous vous sentissiez
offancé d'elle, ny qu'il se fît aulcune altération au bon
traicté d'entre Voz Majestez; et que pourtant il ne pourroit
tirer ny hommes, ny argent, ny monitions, ny aulcung
notable secours procédant de la dicte Dame, ny sinon celluy
que les évecques, et aulcuns siens particulliers parantz,
et quelques passionnés protestantz, aulxquelz elle mesmes
n'ozeroit contredire, luy pourroient moyenner sur le
seul crédit et responce de ceulx de la Rochelle, dont il
a changé l'ordre qu'il avoit préparé pour son voyage; et
<span class="pagenum"><a id="Page_281"> 281</a></span>
au lieu que le cappitayne Poyet, et ung nombre de françoys,
debvoient aller en Holande, il les mène presque
toutz avecques luy, réservé les S<sup>rs</sup> vidame, Pardaillan, Le
Plessis, La Garde et quelques aultres, qui demeurent. Il
est bien certein que, suyvant l'eschange du sel et du vin,
qu'on va quérir à la Rochelle pour d'aultres vivres et monitions,
qu'on y porte d'icy, plusieurs navyres angloys y
vont de compagnie, qui sont équippés, moytié en guerre,
moytié en marchandises; et avec ceulx là, et les pirates,
et d'aultres vaysseaulx, qui l'attendent au pays
d'Ouest, il faict estat de mettre plus de cinquante navyres
de combat ensemble: dont le rendez vous est ez isles de
Grènesay, avec résolution de crever ou de se fère mestres
de la mer, et de combattre les gallères et navyres de Vostre
Majesté; et puis, par les marées haultes, mettre des
hommes, des armes, des monitions, et des vivres pour
ung an, dans la Rochelle.</p>

<p>Le cappitayne Morguen, et mille angloys passent peu à
peu en Holande, et, le quatorziesme de ce moys, l'homme
du comte Palatin a conféré de rechef fort estroictement
avec milord Quipper et avec le comte de Lestre, et puis
s'est licencié pour aller, du premier bon temps, tout de
long, en Hembourg; et ung marchand d'Allemaigne, qui
est icy, assure qu'il se faict une levée de reytres en son
pays, nomméement pour aller en France.</p>

<p>Toutes ces choses, Sire, m'ont donné occasion de retourner
à l'audience, dont je donne le récit à part, en ayant
assez bon argument par les deux dépesches de Vostre Majesté
du <span class="xs">II</span><sup>e</sup> et <span class="xs">IIII</span><sup>e</sup> du présent, et par la venue de M<sup>r</sup> de
Chasteauneuf, laquelle j'ay toute convertye en une honneste
visite de Monseigneur le Duc vers ceste princesse,
<span class="pagenum"><a id="Page_282"> 282</a></span>
chose qui s'est trouvée estre plus à propos que je n'eusse
espéré. Et sur ce, etc.</p>

<p class="right">Ce <span class="xs">XIX</span><sup>e</sup> jour de mars 1573.</p>


<div class="blockquote">
<p class="header">MÉMOIRE AU ROY.</p>

<p>Sire, après avoyr aydé au S<sup>r</sup> de Chasteauneuf de fère l'office qui
convenoit pour Monseigneur le Duc, duquel il s'est aussy bien
et modestement acquicté qu'il se pouvoit desirer pour le contantement
de ceste princesse, j'ay parlé bien exprès à elle de toutes les
choses, une à une, qui sembloient tourner au préjudice de l'amityé
et des bons traictés d'entre Voz Majestez; et que, de tant que je
n'estois icy que pour procurer l'entretènement de l'une, et pour
m'oposer à l'infraction des aultres, je la suplioys d'y pourvoir, ou
bien qu'elle trouvât bon que je supliasse très humblement Vostre
Majesté de me permettre que je la peusse requérir de mon congé;
car, après cella, il ne siéroit plus bien ny à moy, ny à pas ung aultre,
de la part de Vostre Majesté, de se trouver auprès de la sienne.</p>

<p>La dicte Dame, en bonne et bien fort bénigne façon, m'a respondu
que quelle démonstration que je fisse, je sçavois bien que Vostre
Majesté avoit occasion de la remercyer sur le faict mesmes du comte
de Montgommery, duquel tant je me pleignois; et que, oultre ce que
j'avoys entendu par les gens de son conseil, qu'elle luy avoit interrompu
une armée, laquelle la noblesse d'Angleterre luy avoit offerte,
et faict prendre ses pirates, et qu'elle pouvoit assurer qu'il n'avoit
esté accomodé par elle d'ung seul escu, n'y d'aultant de poudre qu'il
en pourroit dans la mein, ny d'armes jusques à une simple espée,
ny d'hommes, ny de vaysseaulx; encores l'avoit elle, après ma précédante
audience, faict appeller en son conseil pour luy deffandre de
sortir, aulcunement armé, de ses portz, ce qu'il avoit trouvé si
estrange qu'il luy avoit demandé à quel titre le vouloit elle retenir
prisonnier;</p>

<p>Et que néantmoins elle luy avoit esté si redde en cella, que les
évesques et plusieurs principaux personnages de ce royaulme luy
estoient venus remonstrer que, oultre le tort qu'elle faysoit à elle
mesmes, à sa couronne et à ses subjectz, d'abandonner la deffance de
leur religion, elle ne pourroit plus griefvement offancer Dieu et à sa
conscience que d'empescher que le dict de Montgommery n'allât
soubstenir en son pays, par les moyens qu'il pourroit, la cause de sa
religion; et que, nonobstant, elle ne l'avoit voulu laysser partir sans
<span class="pagenum"><a id="Page_283"> 283</a></span>
prendre promesse et seureté de luy qu'il n'iroit point contre Vostre
Majesté, ny fère chose aulcune au préjudice de la bonne confédération
d'entre ces deux royaulmes;</p>

<p>Dont pouvoit jurer qu'elle ne sçavoit où il alloit; et que, possible,
alloit il aussytost en Flandres que en France; néantmoins que, ayant
depuis sceu comme il y avoit, en l'isle d'Ouyc, sèze vaysseaulx et six
centz françoys, qui se préparoient pour l'aller trouver, elle les avoit
faict arrester, et avoit aussy elle mesmes, de sa bouche, prescript à
des milords et à plusieurs gentilshommes de sa court, qui avoient affection
à ceste entreprinse, d'entièrement s'en départir.</p>

<p>Au regard des prinses qu'on avoit faictes sur voz subjectz, elle
n'entendoit qu'il en eût esté rien débité en son royaulme, ny rien
entré dans sa coustume, ains vouloit que tout ce qu'elle en avoit faict
recouvrer par ses propres vaysseaulx, fût entièrement rendu; et que
de cella j'en parlasse avec ceulx de son conseil;</p>

<p>Quand aulx choses d'Escosse, que je m'advançoys bien de me
pleindre de cella, mesmes qu'elle avoit bien fort grande occasion de
se douloir pour les menées qu'elle avoit découvertes qui s'y faysoient
contre elle du costé de France, jusques à y debvoir Vostre Majesté
mesmes passer, en personne, après la prinse de la Rochelle, et entrer
en armes en Angleterre; où elle ne s'attandoit pas, à la vérité,
que vous y voulussiez jamays venir en sorte d'ennemy, puisque vous
y pouviez venir en sorte d'amy, et y estiés ainsy plus desiré que personne
qui fût au monde;</p>

<p>Et, encor qu'elle eut pensé, comme je disoys, d'envoyer du secours
en Escoce pour expugner le chasteau de Lillebourg, c'estoit en
faveur du jeune Roy, son parant, et pour la noblesse et la paix universelle
du royaulme, et non pour y préjudicier en rien à vostre
alliance, ny pour fère, de ce costé, ny de nul aultre, aulcun préjudice
à l'amityé et aulx bons traictés d'entre Voz Majestez; et qu'elle vous
prioit de croyre qu'elle n'estoit pas plus résolue de ne souffrir point
d'offance, si, d'avanture, quelqu'ung luy en vouloit fère, qu'elle avoit
fermement résolu de ne commancer à vous en fère aulcune de sa part;</p>

<p>Et quand à l'instance, que je luy fesois, de respondre au faict de
Monseigneur le Duc, qu'elle ne le vouloit ny différer, ny prolonger,
bien que ces saincts jours de Pasques la rendoient un peu excusable,
et qu'elle avoit advisé d'y procéder ainsy honnorablement, et par
l'ordre que les aultres princes avoient accoustumé fère en choses de
si grand importance, comme estoit ceste cy à elle, qui me prioit ne
trouver maulvais si elle respondoit là dessus à Vostre Majesté et à la
<span class="pagenum"><a id="Page_284"> 284</a></span>
Royne, vostre mère, par son ambassadeur; pour de tant plus s'assurer
de voz intentions; et qu'elle m'en feroit aussy participant par
deçà, et espéroit que sa responce seroit si honnorable que Voz Majestez
s'en contanteroient.</p>

<p>Les propos de la dicte Dame ont esté dictz en si bonne façon que
j'ay estimé luy en debvoir rendre beaucoup de mercyement pour les
ungs, et j'ay bien voulu aussy réplicquer ung peu sur les aultres, et
nomméement j'ay passé à diverses remonstrances sur le faict du
comte de Montgommery, et bien fort expressément sur n'envoyer
point de forces en Escosse, et de vouloir elle mesmes deffandre les
poinctz de l'amityé et confédération d'entre Voz Majestez, et commander
à ses conseillers de n'y laysser venir, de son costé, aulcune
altération; comme vous ne souffririez qu'il y en vînt du vostre;</p>

<p>Et m'ayant fort assuré qu'elle le feroit ainsy; et que mesmes ce
qu'elle m'avoit dict mander des forces en Escoce, n'estoit que contre
les larrons de la frontière, et qu'elle envoyeroit milord trézorier
pour conférer davantage avecques moy à Londres, et qu'elle seroit
preste de favoriser l'élection de Monsieur en Pouloigne, en tout ce
qu'elle pourroit; et nous nous sommes fort gracieusement licenciés
d'elle.</p>
</div>

<div class="blockquote">
<p class="header">MÉMOIRE A LA ROYNE.</p>

<p>Au regard du propos de Monseigneur le Duc, j'ay faict que le
voyage de M<sup>r</sup> de Chasteauneuf, qui aultrement eut esté peu honnorable
pour Voz Majestez, ayt esté fondé sur une honneste visite de
Mon dict Seigneur le Duc vers ceste princesse, ce qui a esté receu de
merveilleusement bonne part.</p>

<p>Et après qu'il a eu, en fort bonne façon, explicqué sa créance, j'ay
dict à la dicte Dame que Mon dict Seigneur le Duc ayant fally au
plésir et contantement qu'il espéroit recepvoyr par la venue du comte
de Worchester, s'il fût arrivé à temps de s'enquérir à luy de toutes
les bonnes nouvelles de la dicte Dame, et luy tesmoigner la dévotion
et servitude qu'il luy porte, ayant esté contreinct, pour sa réputation,
de s'acheminer au camp avec Monsieur, son frère, il avoit
moyenné, estant devant la Rochelle, au dict S<sup>r</sup> de Chasteauneuf,
qui estoit de ses favoris, gentilhomme de mayson, et des mieulx apparantés
de France, ce voyage tout exprès pour la venir visiter, luy
bayser les meins de sa part, luy présenter une sienne lettre, sçavoyr
de son bon portement, et santé, luy tesmoigner le regret de
<span class="pagenum"><a id="Page_285"> 285</a></span>
n'avoir veu le comte de Worchester, et l'assurer qu'entre les princes
qui avoient aspiré à son amityé, nul luy demeureroit jamays plus
constant serviteur que luy; et qu'il la suplioit de luy permettre qu'il
peût commancer sa première guerre et ses armes soubz la faveur de
son nom, et qu'en quelle part qu'il fût, il se peût advouer son champion,
espérant que la recordation d'elle le feroit venir à bout des
plus haultes et généreuses entreprinses qu'il eût en son cueur, et le
jetteroit hors des plus grands dangiers, et luy feroit acquérir tant de
réputation qu'il mériteroit ung jour le bien de ses bonnes grâces; et
surtout qu'il la suplioit de fère une bonne responce aulx honnestes et
raysonnables demandes que Voz Majestez luy avoient faictes pour luy.</p>

<p>A quoy la dicte Dame ayant, avec toute faveur, receu le dict S<sup>r</sup> de
Chasteauneuf, et leu fort curieusement la lettre qu'il luy portoit,
nous a respondu qu'elle participoit au mesmes regret de Mon dict
Seigneur le Duc, aultant que luy, que le comte de Worchester ne
l'eût peu voyr pour le remercyer bien fort de la bonne souvenance
qu'il luy plésoit avoyr d'elle, et de l'honneste affection qu'il monstroit
luy porter, laquelle luy estoit si expressément signiffyé par
Voz Majestez Très Chrestiennes, et par les propres lettres de luy, et
fort souvant par celles du S<sup>r</sup> de Vualsingam, et quasy, à toute heure,
par les bons rapportz que je luy en fesois, qui luy monstrois ordinayrement
ce qu'il m'en escripvoit;</p>

<p>Et, à présent, estoit confirmée par ce nouveau message, qu'elle
vouloit confesser de luy avoyr une très grande obligation, et qu'il
méritoit d'apporter quelque meilleure et plus agréable faveur, que ne
luy seroit la sienne, en ses premières armes, et mesmes qu'elle avoit
regret de luy en bailler là où il estoit, qui voudroit de bon cueur que
Monsieur, son frère, et luy, employassent tant de valeur, qu'il y a en
eulx, en d'aultres entreprinses qui fussent contre les ennemys et non
contre les subjectz de la couronne d'où ilz sont;</p>

<p>Et que, touchant vous fère responce à ce que demandiés pour luy,
il estimeroit qu'elle y auroit trop respondu s'il la voyoit, car la trouvant
ainsy vieille qu'elle estoit, elle le feroit bientost retirer de sa poursuyte;
néantmoins que le dict S<sup>r</sup> de Chasteauneuf l'assurât qu'elle la
vous feroit bientost, et la vous feroit honnorable.</p>

<p>Et après avoyr monstré d'estre bien marrye du tort qu'on avoit
faict en chemin au dict de Chasteauneuf, de luy avoyr osté la lettre
qu'il portoit, et avoyr faict quelque difficulté d'y vouloir respondre,
elle l'a fort gracieusement licencié; et, le jour après, luy a envoyé la
responce à Mon dict Seigneur le Duc, avec laquelle il s'en retourne
<span class="pagenum"><a id="Page_286"> 286</a></span>
vers luy par le mesmes chemin qu'il estoit venu, et passera là où est
le comte de Montgommery, affin qu'avec les choses que je luy ay
communicquées de son entreprinse, il puisse encores mieulx informer
Monseigneur de tout ce qu'il en aura veu davantage et apprins
sur le lieu.</p>
</div>

<h2>CCCVIII<sup>e</sup> DÉPESCHE</h2>

<p class="center">&mdash;du dernier jour de mars 1573.&mdash;</p>

<p class="center">(<i>Envoyée exprès jusques à la court par le S<sup>r</sup> de Vassal.</i>)</p>

<p class="hanging indent">
Réponse de la reine sur la négociation de M<sup>r</sup> de Chateauneuf.&mdash;Sa persistance
dans son refus de prendre un engagement formel sur le mariage,
avant qu'une entrevue ait eu lieu.</p>

<p class="dest">Au Roy.</p>

<p>Sire, suyvant ce que la Royne d'Angleterre m'avoit
dict qu'elle m'envoyoit milord de Burgley pour me communiquer
la responce qu'elle entendoit fère à Vostre Majesté
et à la Royne, vostre mère, sur les choses que je luy
avoys proposées, le <span class="xs">VII</span><sup>e</sup> et <span class="xs">XVI</span><sup>e</sup> de ce moys, du mariage
d'entre elle et de Monseigneur le Duc vostre frère, elle n'a
pas failly, le <span class="xs">XVIII</span><sup>e</sup> ensuyvant, de fère venir en mon logis le
dict milord, qui m'a dict que la dicte Dame me prioit de
croyre qu'elle avoit mis en grande considération ce que,
sur voz dernières dépesches, du <span class="xs">II</span><sup>e</sup> et <span class="xs">IIII</span><sup>e</sup> de ce moys,
je luy avoys remonstré, de l'entière et parfaicte amityé que
Vostre Majesté luy portoit;&mdash;«Et comme, depuis la dernyère
paix, en toutes les choses qui s'estoient offertes pour
le faict d'elle en la Chrestienté, d'où qu'elles eussent procedé,
fût ce de Rome, ou d'Espaigne, ou de Flandres, ou
de son mesme pays, vous vous estiez tousjours porté en
très parfaict amy à destourner ce qui pouvoit estre contre
<span class="pagenum"><a id="Page_287"> 287</a></span>
elle, et advancer ce qui estoit à son repos; et que n'aviez
jamays voulu admettre en vostre présence aulcuns de ses
rebelles; et que, ceste année, vous vous estiez, au veu et
au sceu de toutz les Chrestiens, ouvertement confédéré
avec elle, et en aviez mutuellement juré le traicté, et aviez
envoyé de notables ambassadeurs, de chacun costé, pour
estipuler voz promesses, et aviez sur icelles escript lettres
de voz propres meins l'ung à l'aultre, et que, pour confirmation
de cella, vous faysiez, encores à présent, requérir
l'accomplissement des articles et observance d'iceulx; et
que vous ayant, ceste mesmes année, esté offert une aultre
ligue avec de grandz avantages, vous l'aviez refuzée
pour demeurer entier en la sienne; et que, ez choses d'Escoce,
vous vous estiez toujours comporté en façon que
vous aviez bien monstré de ne la vouloir offancer; et que
de ce, d'où elle avoit peu prendre quelque deffiance de
Vostre Majesté, pour les accidantz naguyères survenus en
France, vous aviez eu, en l'évènement mesmes d'iceulx,
et tousjours depuis, un grand soing qu'elle y fût respectée
et ses subjectz conservés; et qu'aussytost que Dieu vous
avoit donné lignée, vous l'aviez choisye pour une de voz
comères, et, pour plus grande confirmation de vostre bienveillance,
vous persévériez à desirer son alliance, et faisiez
que Monseigneur le Duc, vostre frère, l'envoyoit en bonne
façon rechercher:»</p>

<p>Que toutes ces choses, desquelles la recordation luy estoit
fort agréable, lui donnoient occasion de réputer bien
employés toutz les bons tours de très bonne amye, que,
non moins expressément, elle avoit aussy rendus de sa part
à Vostre Majesté, en voz plus grandz affères, et mesmes
tout freschement de si bons, avec quelque hazard d'elle et
<span class="pagenum"><a id="Page_288"> 288</a></span>
de son propre estat, que de meilleurs ne vous en eût sceu
rendre la feue Royne d'Espaigne, qui estoit vostre seur
germayne, si elle eut esté en vye; et que, pour conduyre
ceste concurrence d'amityé à plus de perfection, elle s'esforceroit
de vous rendre, et à la Royne, vostre mère, sur
le propos, dont je la pressois, de Monseigneur le Duc, la
meilleure responce qu'il luy seroit possible; mais vouloit,
devant cella, me fère entendre qu'il y avoit deux choses
qui l'avoient longtemps retenue, et la retenoient encores
beaucoup, de ne s'ozer advancer guyères en ce propos:
l'une, qu'il s'estoit peu nother, du costé de Voz Majestez
Très Chrestiennes, que n'y aviez guyères de volonté, et
que, possible, ne le vouliez du tout; la segonde, que plusieurs
considérations luy avoient tousjours faict, et luy faysoient
encores, juger estre expédiant de ne s'obliger à pas
ung mariage, sans qu'elle peût voyr et estre veue de celluy
qui l'épouseroit.</p>

<p>Et, là dessus, s'estant mis le dict milord à discourir plusieurs
choses et ouyr, aussy fort paciemment, celles que
je luy ay voulues déduyre pour comprouver que l'intention
de Voz Majestez et de Monseigneur le Duc estoit pure et
parfaicte vers la dicte Dame, il m'a faict la responce que
j'ay mise en ce pacquet. Et sur ce, etc.</p>

<p class="right">Ce <span class="xs">XXXI</span><sup>e</sup> jour de mars 1573.</p>

<p><span class="pagenum"><a id="Page_289"> 289</a></span></p>

<h2>CCCIX<sup>e</sup> DÉPESCHE</h2>

<p class="center">&mdash;du <span class="xs">III</span><sup>e</sup> jour d'apvril 1573.&mdash;</p>

<p class="center">(<i>Envoyée exprès jusques à la court par Laurent.</i>)</p>

<p class="hanging indent">
Négociations au sujet du mariage et de l'expédition du comte de Montgommery.&mdash;Audience.&mdash;Affaires
d'Écosse.&mdash;Autorisation donnée par la reine
à M<sup>r</sup> de Vérac de retourner en Écosse.&mdash;Déclaration du comte de Morton
qu'il ne veut pas le recevoir.&mdash;État de la négociation des Pays Bas.</p>

<p class="dest">Au Roy.</p>

<p>Sire, ceste princesse et l'ung de ses expéciaulx conseillers,
car l'aultre est allé pour quinze jours en sa mayson
de Quilingourt, monstrant que, par la responce qu'ilz vous
ont maintenant envoyée, ilz pensent avoyr faict une assez
grande ouverture, pour découvrir bien avant ce qu'avez en
l'intention touchant le propos de Monseigneur le Duc, (et
sont assez en suspens si Voz Majestez voudront accorder
l'entrevue sous ung incertein évènement, et mesmement
après vous avoyr admonestés que, si vous debviez tant
soit peu rester offancés, au cas que le mariage ne succédât,
qu'elle ne vouloit, en façon du monde, que la dicte entrevue
se fît: qui, à la vérité, est ung poinct fort considérable,
et lequel elle estime n'estre chose indiscrète ny impertinante
à elle de le mettre en avant,) je luy ay d'ailleurs
recordé, Sire, comme de moy mesmes, ainsy que me le
mandiez fère, du <span class="xs">XVII</span><sup>e</sup> du passé, les mesmes instances, que
je luy avoys cy devant faictes, touchant le comte de Montgommery,
et que vous la priez bien fort de ne laysser
à l'arbitre d'ung tel homme, qui faict le malcontant et le
désespéré, la seureté de vostre mutuelle amityé, ny celle de
vostre confédération, car il y pourroit fère du préjudice,
qui vous randroit offancé, et elle, à la fin, malcontante;
<span class="pagenum"><a id="Page_290"> 290</a></span>
et je me oposoys, de rechef, qu'on ne le layssât sortir
d'aulcun port de ce royaulme, sans prendre assurance qu'il
n'yroit poinct contre Vostre Majesté. De quoy se trouvant
la dicte Dame en quelque perplexité, elle m'a respondu
qu'elle avoit prins de luy la dicte assurance que je demandoys,
et pensoit luy avoir faict cognoistre qu'elle vous estoit
très bonne seur; dont il s'estoit party fort malcontant
d'elle, et avoit dict ne sçavoyr s'il alloit à la Rochelle,
ou en sa mayson trouver ses amys qui l'y attandoient, ou
bien en Holande, mais qu'elle avoit bien sceu qu'au partir
d'icy, ung des gens du comte Ludovic le vint rencontrer
en chemin, qui heurent une longue conférance ensemble,
et qu'elle ne pensoit que pas ung de ses subjectz, sinon son
beau filz seul, l'allât accompaigner.</p>

<p>J'ay pareillement remonstré à cette princesse, touchant
les choses d'Escoce, que (se traictant avec le S<sup>r</sup> de Quillegreu,
son ambassadeur, de faire une ligue par dellà sans
vous en parler, toute séparée de celle qu'aviez très ancienne
avec l'Escoce; et de transporter le filz, aussy bien
que la mère, qui sont les seuls princes de ceste couronne,
et les plus estroictz confédérez que vous ayez en la vostre,
sans vostre sceu, par deçà; et de vouloir expugner le chasteau
de Lillebourg, et ruyner ceulx de dedans, qui ont
tousjours heu recours à vous, et que mesmes elle y vueille
envoyer à cest effect de ses forces et des monitions; ainsy
que de toutes ces choses l'on vous avoit adverty de dellà,
et que mesmes l'on n'aspiroit à rien tant que d'y effacer du
tout la mémoire de vostre nom, et de la France), qu'il
estoit impossible que n'en fussiez beaucoup offancé; et de
tant qu'elle se souvenoit bien que, pour vostre regard, elle
n'y avoit oncques senty aulcune sorte d'offance depuis vostre
<span class="pagenum"><a id="Page_291"> 291</a></span>
règne, vous la vouliez bien fort prier de fère cesser ces
poursuytes; lesquelles je luy voulois bien dire que romproient
à la fin les traictés, et que son bon plésir fût de se
ranger, comme vous feriez aussy, à uzer vers l'Escoce et les
Escouçoys en la forme de vostre dernier traicté; et qu'estant
le S<sup>r</sup> de Vérac, lequel vous aviez dépesché pour aller
trouver le petit Prince d'Escoce, abordé par temps contrayre
en ce royaulme, elle luy voulût faire bailler son
passeport pour s'y conduyre, soubz bonne promesse, que
vous luy fesiez, qu'il n'y procureroit rien, qui ne fût sellon
la bonne amityé et les bons traictés que vous aviez avec
elle.</p>

<p>La dicte Dame, discourant là dessus plusieurs choses, de
l'occasion que ceulx du chasteau de Lillebourg luy avoient
donnée de ne s'entremettre plus de leur faict, et des divers
rolles que le S<sup>r</sup> de Ledington jouoit au monde, et des divers
rapportz que Carcade avoit faictz, m'a enfin assez gracieusement
respondu qu'elle vouloit, en tout et partout, observer
les traictés.</p>

<p>Et luy ayant, à l'heure mesmes, le dict S<sup>r</sup> de Vérac baysé
la mein, elle luy a libérallement accordé son passage; mais,
le jour d'après, comme il est allé poursuyvre son passeport,
milord de Burgley luy a respondu qu'il estoit cependant
venu nouvelles d'Escoce, par lesquelles apparoissoit que le
comte de Morthon ne vouloit que le dict S<sup>r</sup> de Vérac allât
par dellà, par ce mesmement que les lettres qu'il portoit
n'estoient inscriptes avec le tiltre qu'il appartenoit à leur
jeune Prince, et qu'il avoit résolu de n'admettre pas ung
dans le royaulme qui ne l'advouhât, et ne s'addressât à luy,
come à Roy; et de souffrir que le dict S<sup>r</sup> de Vérac se tînt
à Barvic jusques à ce qu'il eût démeslé tout ce différand
<span class="pagenum"><a id="Page_292"> 292</a></span>
avec le dict de Morthon, la Royne, sa Mestresse, ne le
vouloit pas. A quoy nous avons répliqué que le dict S<sup>r</sup> de
Vérac n'ozeroit rebrousser chemin, ny délaysser, en façon
du monde, son voyage, sinon que la dicte Dame luy déniât
son passeport.</p>

<p>Et, là dessus, le dict milord nous a offert que, si nous
voulions sonder la volonté du dict comte de Morthon par
lettres, qu'il les luy feroit apporter par la poste, et aurions
sa responce dans six jours. De quoy ne nous contantantz,
comme aussy milord de Leviston et le S<sup>r</sup> de Molins, qui
veulent aussy passer en Escoce, se trouvent icy arrestés et
malcontantz, icelluy de Burgley nous a promis d'en conférer
de rechef avec la dicte Dame pour, puis après, nous
fère entendre sa volonté, mais j'entendz qu'il prolongera
cella jusques à ce que la responce de ceulx du dict chasteau
de Lillebourg soit arrivée; auxquelz, depuis mon
audience, la dicte Dame a mandé qu'ilz ayent à se renger
au party de la paix, comme les aultres, et remettre le dict
chasteau ez meins du dict de Morthon, ou bien qu'elle luy
envoyera gens, argent et monitions, pour les y forcer; et
cepandant quelqu'ung m'a dict qu'elle a escript à Barvic de
fère encores temporiser les soldats qui estoient pretz d'y
aller. Je creins enfin qu'il faudra que le dict S<sup>r</sup> de Vérac
preigne son chemin par ailleurs.</p>

<p>Au regard de l'accord des Pays Bas, ceulx cy ont desjà
respondu à Guaras que la Royne, leur Mestresse, avoit
très agréable la déclaration du duc d'Alve, et qu'aussytost
que la ratiffication en serait venue d'Hespaigne, elle feroit
publier la liberté du commerce et ouverture des portz, et
mesmement, si le dict duc donnoit ordre que la rivyère
d'Envers fût ouverte; qui sont des remises qui monstrent
<span class="pagenum"><a id="Page_293"> 293</a></span>
y avoyr encores quelque accrochement: et ne cessent pour
cella les Angloys de passer en Holande et à la Brille comme
prétandans, si les choses prospèrent au prince d'Orange,
ainsy qu'ilz disent qu'elles font, de suyvre son party, et
aussy, s'il accorde avec le Roy d'Espaigne, comme il en
est quelque bruict, qu'ilz pourront encores mieulx que jamays
uzer lors du commerce que le dict duc leur offre. Et
sur ce, etc. <span class="i2">Ce <span class="xs">III</span><sup>e</sup> jour d'apvril 1573.</span></p>

<h2>CCCX<sup>e</sup> DÉPESCHE</h2>

<p class="center">&mdash;du <span class="xs">VI</span><sup>e</sup> jour d'apvril 1573.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Forces de l'expédition du comte de Montgommery.&mdash;Opinion de l'ambassadeur
qu'Élisabeth n'est pas résolue à abandonner l'alliance de France.&mdash;Négociation
avec l'Espagne.&mdash;Affaires de la Rochelle et d'Écosse.</p>

<p class="dest">Au Roy.</p>

<p>Sire, je suis adverty que, après beaucoup de difficultez,
qui ont esté faictes au comte de Montgommery pour traverser
son entreprinse, il a enfin dressé ung assez beau
appareil de mer, et que, dans le <span class="xs">X</span><sup>e</sup> de ce moys, au plus
tard, il s'embarquera, et qu'il a de quoy mectre troys mil
hommes bien armés en terre; que sa flote sera de plus
de cinquante cinq vaysseaulx de toutes sortes, et qu'il en
y aura envyron quarante de combat, dont les cinq sont
aultant bien équippés qu'il y en y ayt en ceste mer, et qu'il
est encores assez incertein où il dressera son entreprinse.
D'ailleurs, Sire, il m'est venu ung aultre advis comme le
S<sup>r</sup> de Languillier, avec les nouvelles qu'il a rapportées de
la Rochelle, presse si fort le dict de Montgommery de
<span class="pagenum"><a id="Page_294"> 294</a></span>
partir, qu'il luy faict anticiper son embarquement de quelques
jours devant le dict dixiesme, et qu'il faict estat que,
entre le <span class="xs">XIIII</span><sup>e</sup> et <span class="xs">XX</span><sup>e</sup> de ce moys, il se pourra présenter avec
son armée devant la ville; et que, à cause des empeschementz
qu'on luy a rapporté qu'il trouvera à l'entrée du
port et auprès de la place, il dellibère, s'il ne peult combattre
l'armée de mer de Vostre Majesté, de prendre terre
en l'isle de Rhé, ou en quelque aultre lieu voysin de là, que
la cavallerye n'y puisse aller; et, de là en hors, tenant ses
vaysseaulx les plus près qu'il pourra de ce qu'il aura mis en
terre, s'esforcer par marées d'envoyer tout le secours et
refraychissement qu'il luy sera possible aulx assiégés. J'entendz
que le dict de Montgommery a descouvert que quelques
ungs vouloient attempter à sa vye, dont a envoyé
requérir icy commission pour les pouvoir fère mettre en
arrest, et m'a l'on dict que Maysonfleur en est l'ung.</p>

<p>J'attandray la procheyne dépesche de Vostre Majesté,
premier que de parler à nul des françoys qui sont icy, et
ne monstreray, lors, que vous vous soulciez guyères de tout
l'effort du dict de Montgommery, comme aussy me semble,
Sire, que n'en debvez fère trop de cas, ayant Monsieur
ainsy bien pourveu, du costé de la Rochelle, et
les gouverneurs, le long de la coste, comme me le mandez:
qui ne seroit que encourager davantage le dict de
Montgommery et ceulx qui le favorisent, si l'on l'alloit rechercher
et luy fère maintenant de nouvelles offres, et
mesmement que les affères de Vostre Majesté ne s'en
porteront qu'avec plus de réputation, si donnez ordre,
ayant desjà préveu son entreprinse, qu'elle ne puisse réuscyr
à effet.</p>

<p>Et, quand aulx souspeçons et deffiances que Vostre
<span class="pagenum"><a id="Page_295"> 295</a></span>
Majesté a quelque occasion de prendre de ceste princesse
et des siens, sellon que très sagement il vous playst me le
discourir en vostre dépesche du <span class="xs">XXV</span><sup>e</sup> du passé, vous aurez,
Sire, sellon mon jugement, receu quelque satisfaction
là dessus par la dépesche du S<sup>r</sup> de Vassal, vous suppliant
très humblement de fère prendre bien garde du costé d'Allemagne
et d'Espaigne. Néantmoins, quant aulx choses d'icy,
je ne puis penser pour encores, Sire, que ceste princesse
se vueille du tout alliéner de Vostre Majesté; et, bien que je
la voye fort recherchée, du costé d'Espaigne, pour le mariage
du filz de l'Empereur, et pour l'accord des différendz des
Pays Bas, et pour le restablissement du commerce en Envers;
et puis assez persuadée que Voz Majestez ayent juré la
ruyne de ceulx de sa religion; et ung peu par trop prompte
aulx choses d'Escoce; et aulcuns de ses conseillers soient
menés, les ungz par présantz et les aultres par passion, à l'allienner,
tant qu'ilz peuvent, de la France, si ne me veulx je
encores du tout désespérer de la dicte Dame. Et avez,
Sire, quand à son mariage, beaucoup meilleures erres
d'elle pour Monseigneur le Duc, par la responce que vous
ay naguyères envoyée, que n'en a peu tirer encores l'agent
d'Espaigne pour le Roy de Hongrie; et, au regard de l'accord
des Pays Bas, les choses en sont aux termes que le
vous ay escript.</p>

<p>Quant à la persuasion, en quoy la dicte Dame et les
siens sont, que Vostre Majesté et la Royne, vostre mère,
soyez animés à la ruyne des Protestantz, je leur ay faict
voyr combien les condicions qu'offrez à ceulx de la Rochelle,
et aultres de leur opinyon en France, sont au contraire,
ce qui les a assez remis; et donnent à cognoistre
maintenant qu'ilz desirent la paix de vostre royaulme, avec
<span class="pagenum"><a id="Page_296"> 296</a></span>
quelque accommodement, à ceulx de leur religion, d'ung
exercice ou d'une tollérance beaucoup moindre et plus modérée
qu'ilz ne l'avoient auparavant.</p>

<p>Et, touchant les choses d'Escoce, ce sont celles qui
plus donnent de peur et de souspeçon à ceste princesse et
à tout ce royaulme, et lesquelles elle voudroit, devant
toutes aultres, accommoder à son repoz; dont sera bien
difficille qu'on la puisse retenir de s'en mesler plus avant,
possible, qu'elle ne debvroit. Toutesfoys j'ay mis et mettray
toute la peyne, qu'il me sera possible, de luy représenter
tousjours là dessus l'infraction des traictés, qui est
chose qu'elle monstre en toute sorte de vouloir éviter.
Elle demeure encores en cella de ne nous vouloir octroyer
ny refuzer le passeport du S<sup>r</sup> de Vérac, et les mesmes
difficultés faict elle à milord de Leviston et au S<sup>r</sup> de Molins;
et néantmoins il faudra que bientost elle se résolve ou
à l'ung ou à l'aultre, et possible n'aura elle avec tant de
facillité rengé cependant les choses par dellà comme elle
l'a espéré. Sur ce, etc.</p>

<p class="right">Ce <span class="xs">VI</span><sup>e</sup> jour d'apvril 1573.</p>

<p><span class="pagenum"><a id="Page_297"> 297</a></span></p>

<h2>CCCXI<sup>e</sup> DÉPESCHE</h2>

<p class="center">&mdash;du <span class="xs">XIII</span><sup>e</sup> jour d'apvril 1573.&mdash;</p>

<p class="center">(<i>Envoyée exprès jusques à Calais par Estienne.</i>)</p>

<p class="hanging indent">
Audience.&mdash;Négociation du mariage.&mdash;Déclaration de la reine-mère qu'elle
ne peut accorder à l'entrevue sans avoir une assurance, au moins secrète,
qu'Élisabeth consent au mariage.&mdash;Persistance de la reine d'Angleterre
dans sa proposition.&mdash;Conférence de l'ambassadeur avec Leicester et Burleigh.&mdash;<cite>Mémoire.</cite>
Détails de l'audience sur les affaires générales.&mdash;Demande
faite à Élisabeth de déclarer ses véritables intentions à l'égard du
roi.&mdash;Assurance d'amitié de la part de la reine.&mdash;Affaires d'Écosse.&mdash;Déclaration
d'Élisabeth qu'elle envoie des troupes en Écosse pour réduire
Lislebourg.&mdash;Protestation de l'ambassadeur contre cette infraction au
traité d'alliance.&mdash;Promesses qui lui sont faites par les seigneurs du
conseil.</p>

<p class="dest">A la Royne</p>

<p>Madame, estant adverty que ceste princesse ne se trouvoit
assez satisfaicte d'aulcunes choses, que le S<sup>r</sup> de Vualsingam
luy avoit escriptes, de la dernyère audience que luy
aviez donnée à Fontènebleau, j'ay voulu voyr si, en ne
m'esloignant poinct de la teneur de vostre lettre, du <span class="xs">XXIX</span><sup>e</sup>
de mars, je luy pourrois en quelque si honneste façon réciter
ce que m'escripviez, de la dicte audience, qu'elle s'en
peût contanter; mais, encor qu'elle ayt bien prins la pluspart
de ce que je luy ay dict, si a elle monstré néanlmoins
de santir bien fort celle portion où il luy semble qu'elle demeure
refuzée.</p>

<p>Mon parler a esté que, devant toutes choses, Vostre Majesté
me commandoit de la saluer de voz meilleures et plus
cordialles recommandations, et que le Roy, vostre filz, et
Vous, aviez receu, de la meilleure et plus inthime affection
de vostre cueur, ce que son ambassadeur vous avoit déduict,
de l'intention d'elle vers le propos de Monseigneur le Duc;
<span class="pagenum"><a id="Page_298"> 298</a></span>
qui ne vouliez faillir de la remercyer infinyement de la faveur
qu'elle portoit au dict propos, et de ce qu'elle ne rejectoit
l'instance que le Roy, son frère, et Vostre Majesté,
qui estiez sa mère, luy faysiez pour luy; et que le dict S<sup>r</sup> de
Walsingam vous avoit commancé son récit par celluy que
j'avoys faict icy à elle, après le retour du comte de Wourcester,
et vous avoit dict que, si l'entrevue se faisoit, il
auroit espérance que la résolution de l'affère s'ensuyvroit,
et que le poinct de la religion seroit accordé; duquel, s'estant,
puis après, mis à discourir, il avoit dict que le desir
d'elle seroit que Monseigneur le Duc se contentât de la liberté
de conscience, sans avoyr aulcun exercice, privé ny
externe, de sa religion en ce royaulme: ce qui vous avoit
mis en peyne; et néantmoins aviez promptement esclarcy
le dict S<sup>r</sup> de Walsingam de la volonté du Roy et vostre:
c'est que vous offriez, avec le plus d'honneur et de respect
que vous pouviez, Monseigneur le Duc à la dicte Dame, et
avecques luy vous mesmes, et toutz les moyens et commodictés
de vostre couronne, et la priez, de la plus pure et
droicte affection qui fût en vostre âme, qu'elle le voulût
accepter comme entièrement sien, et qu'il se viendroit
mettre en sa possession, toutes les foys qu'elle vouldroit,
en ce qu'elle voulût avoyr esgard aulx choses qui pouvoient
estre de l'honneur du Roy et vostre, et de celluy de vostre
couronne, et de la réputation de vostre filz en cest endroict;
qui, proposiez bien, toutz troys, de ne rechercher jamais
d'elle, sinon ce qui seroit pour l'honneur sien, sa grandeur,
sa satisfaction, et son perpétuel contantement et repoz, et
que vous la priez aussy que, de sa part, elle fît en sorte
que n'eussiez à sentir ny regret, ny offance, de vostre honneste
pourchas;</p>

<p><span class="pagenum"><a id="Page_299"> 299</a></span>
Que, quand à la religion, le Roy et Vous, vous estiez
restreincts, et aviez faict restreindre avecques vous ceulx
de vostre conseil, au plus extrême poinct qui se pouvoit
requérir en cella, qui estoit d'avoyr l'exercice en privé, à
huys clos, l'huyssier à la porte; ce que si elle n'octroyoit,
c'estoit, à bon esciant, couper du tout le propos, et monstrer
que non à la religion, mais à la volonté, estoit tout
l'empeschement;</p>

<p>Au regard de l'entrevue, que Voz Majestez ne la luy
vouloient aulcunement refuser, et permettriez très volontiers
à Monseigneur le Duc qu'il se satisfît soy mesmes du
grand desir qu'il avoit de la voyr, aussytost qu'il pourroit
apparoir de quelque seureté; que ce n'estoit pour le refuser,
ains pour accepter les vertueux et généreulx desirs
qui le faysoient aspirer à ses bonnes grâces, que son intention
estoit qu'il vînt par deçà; et que vous vous contanteriez
qu'elle vous en baillât l'assurance en telle et si secrette
façon qu'elle voudroit, par articles signés entre Voz
Majestez seulement, ou par une lettre qu'elle pourroit respondre
à celles que Voz Majestez, à cest effect, luy en escriproient;
et qu'elle pouvoit considérer que, oultre l'opinyon
qu'on pourroit prendre que Voz Majestez fussent
mal fondées en leurs consciences, et réputassent Monseigneur
le Duc de l'estre mesmes, et peu révérantz toutz
troys à Dieu, si l'envoyez doubteux et incertein de pouvoir
avoyr sa religion par deçà, il y couroit encores le hazard
du refus, lequel engendreroit ung perpétuel crèvecueur
à luy et ung regret par trop grand à Voz Majestez,
de luy avoyr veu recepvoyr ceste honte et ce déplaysir;</p>

<p>Que vous confessiez bien que la grandeur d'elle et ses
excellantes perfections méritoient bien que Monseigneur le
<span class="pagenum"><a id="Page_300"> 300</a></span>
Duc et ceulx qui pourchassoient pour luy la vinssent rechercher,
et luy déférassent toutz les advantages qu'il seroit
possible, et qu'elle le peût avoyr agréable, si elle le
debvoit espouser, et, possible aussy, que luy, de son costé,
monstrât qu'il se complésoit d'elle, parce que nul mariage
peût estre bon sans correspondance d'amityé; mais que,
pour le regard du premier, Voz Majestez y vouloient entièrement
satisfère, aussytost qu'il vous pourroit apparoir
quelque peu de seureté, et ne faudriez de fère incontinent
passer Monseigneur le Duc, accompaigné des plus solennels
ambassadeurs que vous pourriez, vers elle, pour
la requérir et pour traicter du mariage, comme si jamays
n'en eut esté parlé; quand à luy estre Monseigneur le Duc
agréable, que vous espériez et vous assuriez fort qu'il le
seroit, si prince desoubz le ciel le pouvoit estre; car il
estoit bien nay, d'une très belle disposition et taille, et
aultant accomply en excellentes et vertueuses qualités qu'il
se pouvoit desirer; et, quand à se complère luy d'elle, elle
mettoit en plusieurs sortes ce poinct hors de tout doubte,
oultre qu'elle auroit les promesses de Voz Majestez et la
sienne, et luy mesmes entre ses meins, dont ne tenoit
plus qu'à elle seule qu'elle ne se rendît tout maintenant
dame et mestresse de ce grand bien.</p>

<p>La dicte Dame, après avoyr ung peu pensé, m'a, d'une
fort bonne et modeste façon, respondu qu'elle vouloit tousjours
remercyer le Roy et Vostre Majesté du bon desir que
monstriez avoyr à son alliance, et de l'honnorable pourchas
que continués d'en fère, et de ce que, toutz deux, aviez
mis peyne de chercher ung expédiant sur la principalle
difficulté, qui estoit celle de la religion; mais qu'il sembloit
que, sur l'aultre, qui estoit de l'entrevue, vous y aviez,
<span class="pagenum"><a id="Page_301"> 301</a></span>
Madame, trouvé ce dont elle vous avoit tousjours requise,
que ne la voulussiez consentir, si jugiez qu'il y eût tant soit
peu de chose mal honnorable pour Monseigneur le Duc;
et qu'il luy sembloit que Vostre Majesté avoit fort bien réduict
l'affère au poinct où il la falloit proprement délaysser:
car, après vous avoyr faict entendre qu'elle avoit résolu
de ne s'obliger jamays à aulcun mariage qu'elle n'eût veu
celluy qu'elle espouseroit, et Vostre Majesté estant résolue
que Monseigneur le Duc ne passe icy, sans qu'elle vous
ayt promis de l'espouser, c'estoient deux résolutions si contrayres
l'une à l'aultre, qu'il ne luy restoit sinon de mander
à son ambassadeur de n'en parler plus, et à moy de me
prier que je vous voulusse assurer, de la part d'elle, qu'elle
n'avoit esté si meschante ny si desloyalle, après vous avoyr
faict déclairer qu'elle se vouloit résoluement marier d'ung
bon et grand lieu sellon elle, qu'elle eût faict proposer à
Voz Majestez l'entrevue de Monseigneur le Duc et d'elle,
en intention de vous offancer toutz troys en le refuzant,
ains de l'espouser de bon cueur, s'il eût pleu à Dieu qu'ilz
se fussent compleus l'ung de l'aultre, et qu'elle verroit ce
que, sur la dépesche du gentilhomme que je vous avoys
naguyères envoyé, vous m'en respondriez; qui toutesfoys ne
sçavoit si elle debvoit plus consentir la dicte entrevue,
puisque Vostre Majesté y voyoit du danger; car avoit tousjours
estimée que le poinct de la religion pourroit estre
très honnorable à l'ung et à l'aultre, s'il advenoit, par
quelque occasion, que le dict mariage ne peût succéder.</p>

<p>Je n'ay fally de remonstrer à la dicte Dame combien
vous aviez de justes occasions de requérir ceste secrette
seureté, et de n'azarder le voyage de Mon dict Seigneur le
Duc, sans plus de fondement de bonne espérance qu'elle
<span class="pagenum"><a id="Page_302"> 302</a></span>
ne vous en avoit encores donné, et qu'elle debvoit laysser
conduyre ce mariage en la façon accoustumée des princes,
par ambassadeurs et ministres; mais elle est demeurée
ferme au poinct de l'entrevue, et d'attandre ce que me
manderez par le S<sup>r</sup> de Vassal.</p>

<p>Sur quoy m'estant gracieusement licencié de la dicte
Dame, M<sup>r</sup> le comte de Lestre m'est venu demander où
j'en estoys demeuré avec elle; et je le luy ay particullièrement
récité: lequel m'a dict qu'il y avoit de la rayson des
deux costés, et qu'il en vouloit aller, sur l'heure mesmes,
parler avec elle, et que, le jour après, il viendroit à Londres,
où milord trézorier estoit, pour en conférer toutz
deux avecques moy; comme il a faict, bien que, après avoyr,
eulx deux, esté quelque temps ensemble, il n'a heu loysir
davantage d'attandre, et le propos a esté seulement entre
le dict milord et moy. Lequel m'a dict que, sellon troys
choses, que le S<sup>r</sup> de Walsingam avoit recuillies de voz propos,
la Royne, sa Mestresse, et eulx avoient prins quelque
conjecture que Vostre Majesté ne vouloit poinct le dict
mariage; la première estoit le refus de l'entrevue, après
l'avoyr d'aultrefoys voulue, et après avoyr offert, Vostre
Majesté mesmes, d'y venir, qui estoit ung trêt qu'il estimoit
non guyères dissemblable à celluy du premier propos, pour
fère que la dicte Dame se trouve tousjours refuzée; la segonde
est le party que Vostre Majesté a dict avoyr en mein
pour Monseigneur le Duc, si n'estiez bientost respondue
d'estuy cy; et la troysiesme, la commémoration qu'avez
faicte de la Royne d'Escoce, comme le S<sup>r</sup> de Vérac avoit
charge de relever son party en Escoce, bien que vous fussiez
depuis corrigée, quand le dict S<sup>r</sup> de Walsingam vous avoit
dict que le traicté portoit qu'il ne seroit poinct parlé d'elle.</p>

<p><span class="pagenum"><a id="Page_303"> 303</a></span>
Aulxquelles troys choses j'ay mis peyne de satisfère si
bien au dict milord, qu'il a bien veu que la vérité surmontoit
les dictz argumentz, et que le Roy et Vous, Madame,
et Monseigneur le Duc, et toutz ceulx de vostre couronne,
aviez une très droicte, très certayne et indubitable, bonne
intention au dict mariage, et qu'il estoit desjà tout résolu
de vostre costé, et le poinct de la religion entièrement
esclarcy.</p>

<p>Il m'a réplicqué que, puisque Monseigneur le Duc estoit
de si belle disposition, et de belle taille, et avoit de si
belles et vertueuses qualitez, comme je disoys, pourquoy
est ce que Vostre Majesté creignoit l'entrevue, car me
pouvoit jurer, devant Dieu, qu'il ne voyoit aultre dellibération
en sa Mestresse que de se marier pour satisfère à
ses subjectz, et servir à la nécessité du temps; et qu'elle
ne s'arresteroit poinct à la couleur du visage; et le faict de
la religion se pourroit assez bien accomoder entre eulx,
sellon ce qui en estoit desjà proposé; mais qu'elle estoit
entièrement résolue de voyr celluy qu'elle espouseroit,
fût ce le plus grand prince de la terre, premier que de
luy promectre mariage; et qu'il sçavoit bien certaynement
que ce n'estoit en intention de refuzer Mon dict Seigneur le
Duc, qu'elle demandoit l'entrevue, ains pour l'espouser, si
Dieu vouloit qu'ilz se peussent complère. Et sur ce, etc.</p>

<p class="right">Ce <span class="xs">XIII</span><sup>e</sup> jour d'apvril 1573.</p>


<div class="blockquote">
<p class="header">MÉMOIRE AU ROY.</p>

<p>Sire, je suis allé trouver la Royne d'Angleterre, et, après l'avoir
fort grandement mercyée, ainsy qu'il vous plaisoit me commander
de le fère, de ce qu'elle avoit envoyé réprimer les pirates, et de ce
qu'elle avoit faict rendre à voz subjectz ce qui avoit esté recoux
d'eulx, qui leur appartenoit, et singullièrement de ce qu'elle n'avoit
<span class="pagenum"><a id="Page_304"> 304</a></span>
layssé au comte de Montgommery, ny à ceulx qu'il avoit praticqués
par deçà, toute la faculté et les moyens d'exécuter leur maulvayse
volonté et leurs maulvais desseings qu'ilz avoient contre Vostre Majesté;
je luy ay dict que, par ung article d'une de voz lettres, vous
vous esbahyssiez néantmoins comme j'osoys vous assurer si confidemment,
comme je faysois, de la parfaicte amytié d'elle et de l'observance
des traictés, là où vous aviez trois argumentz devant les yeulx
qui vous donnoient occasion de creindre le contrayre.</p>

<p>L'ung estoit ceste persévérance en laquelle le dict Montgommery
continuoit de prendre icy les armes, pour s'aller esprouver sinon
contre vostre personne, aulmoins contre celle de Messieurs voz frères,
qui estoient campés devant la Rochelle, pour les empescher en la
réduction de ceste place à vostre obéyssance, chose que vous ne
pouviez en façon du monde bien gouster; le segond, qu'en mesmes
temps les marchandz angloys, qui estoient à Roan et ez aultres villes
de vostre royaulme, vendoient leurs biens et laissoient à vils prix
leurs marchandises pour se retirer à grand haste deçà la mer, pour
quelque advertissement qui leur estoit venu d'icy, ou bien du S<sup>r</sup> de
Walsingam, comme si elle avoit proposé de vous commancer bientost
la guerre; et le troisiesme, que le S<sup>r</sup> de Vérac, lequel vous envoyez
en Escoce, estoit arresté par deçà, bien qu'il fût garny de vostre
passeport, et de voz lettres et pacquetz;</p>

<p>Qui estoient troys trêtz, sur lesquelz me commandiez de vous
esclarcyr de l'intention d'elle, affin de ne vous trouver surprins de
quelque mal, du costé que vous n'espériez que bien; car c'estoient
tousjours les plus nuysans coups, ceulx qu'on n'avoit pas préveus:
et que, de tant que vous luy renouvelliez et confirmiez de rechef
devant Dieu, et sur l'obligation de vostre honneur et de vostre conscience,
de luy garder invyolablement la confédération que luy aviez
jurée, et d'empescher que vous, ny voz subjectz, ny pas un, vers qui
vous eussiez moyen ou puissance, l'enfrennissent à jamais au préjudice
d'elle, ny du repoz de sont estat, que vous la priez et l'adjuriez
qu'elle voulût uzer de mesmes droictement vers vous; et que, suyvant
cella, elle fît cesser l'apareil et les entreprinses du dict de Montgommery,
et fît que les marchandz angloys, qui estoient en France,
y continuassent doulcement leur commerce, comme ilz avoient accoustumé,
et qu'au S<sup>r</sup> de Vérac fût baillé son passeport pour continuer
le voyage que luy aviez commandé en Escoce.</p>

<p>A toutes lesquelles choses la dicte Dame m'a respondu que, devant
toutes aultres, elle vous prioit de vivre en très parfaicte assurance
<span class="pagenum"><a id="Page_305"> 305</a></span>
d'elle, et qu'elle ne vous deffaudra ny d'amityé ny de ligue,
ainsy qu'elle le vous a juré, tant qu'elle sera en ce monde, si premièrement
vous ne la luy rompés:</p>

<p>Et, quand au faict du comte de Montgommery, qu'elle m'y avoit
desjà amplement respondu, et vous y avoit faict satisfère par son
ambassadeur, et qu'elle y avoit uzé, du commancement, et continuoit
d'y uzer encores, en façon que sa conscience l'assuroit fort que vous
sentiés beaucoup plus d'obligation que d'offance d'elle en cest endroict;</p>

<p>Qu'elle feroit commander aulx principaulx marchandz de Londres
de continuer, par leurs facteurs, leur commerce en France, comme ilz
avoient accoustumé, et de les advertir bien de ne fère, ny dire, chose
qui ne soit sellon la bonne intelligence d'entre ces deux royaulmes;</p>

<p>Et, quand au passeport du S<sup>r</sup> de Vérac, que j'avoys bien veu, en ma
précédante audience, la volonté qu'elle avoit eu de le luy octroyer,
mais que, le soyr mêmes, estoit arrivé ung pacquet du comte de
Morthon, par lequel il la prioit de ne le laysser poinct passer, estimant
que cella pourroit renouveller quelque altération en la bonne
paix, où le païs estoit à présent, et par ainsy que je l'excusasse; car,
tant s'en falloit qu'elle voulût retarder la dicte paix, que au contrayre
elle la vouloit advancer et establir, parce que celle de son
royaulme en dépandoit;</p>

<p>Et que, de tant qu'il n'y avoit rien plus que le chasteau de Lillebourg
qui l'empeschât, elle me vouloit bien dire, et avoit mandé à
son ambassadeur de le notiffier à Vostre Majesté, qu'elle permettoit
à ses subjectz, qui sont vers la frontière d'Escosse, d'aller secourir
le jeune Roy, son nepveu, à réduyre le dict chasteau à son obéyssance,
ainsy que, jouxte les traictés, elle en avoit esté requise par
luy et par les Estatz du pays.</p>

<p>J'ay réplicqué, Sire, que Vostre Majesté et la Royne, vostre mère,
aviez prié le S<sup>r</sup> de Walsingam de luy remonstrer qu'elle ne voulût
plus estre vostre amye et bonne seur à demy, ains entièrement,
comme vous luy vouliés estre vray frère et tout entier amy, à jamais;
et que, déposantz toutz deux les jalousies et deffiances d'entre vous,
il ne fût plus uzé d'aulcune sorte de simulation, ny de ces façons
couvertes, et soubz mein, l'ung vers l'aultre, et que pourtant elle
advisât si elle aymoit mieulx, à ceste heure, complayre au comte de
Morthon, d'arrester icy le S<sup>r</sup> de Vérac, que de satisfère à Vostre
Majesté, de luy donner moyen de continuer son voyage; et que je
pouvois jurer, suyvant ce que m'aviez escript, qu'il n'avoit commission
<span class="pagenum"><a id="Page_306"> 306</a></span>
de fère chose aulcune par dellà que sellon le traicté de la ligue,
et de procéder en tout conjoinctement avec son ambassadeur;</p>

<p>Et, quand à mander de ses forces en Escoce, que cella vous osteroit
le moyen de vous pouvoir excuser d'y envoyer des vostres, qui aviez
jusques icy respondu à ceulx qui vous en avoient pressé, que vous
aviez une mutuelle promesse avec elle de n'y envoyer des françoys
non plus qu'elle des angloys; et, quoy que soit, je la prioys d'attandre
qu'est ce que Vostre Majesté respondroit là dessus à son ambassadeur;
car je sçavoys bien que le dernier traicté portoit que,
dans quarante jours, l'ung et l'aultre debviez retirer les gens de
guerre que pouviez avoyr au dict païs, tant s'en falloit qu'elle y en
deût envoyer, et que je ne pouvois fère de moins cepandant que de
protester de l'infraction du traicté; mais que je la supplyois de me
laysser débattre ce faict avec les seigneurs de son conseil, affin que
je luy peusse tenir ung plus agréable propos.</p>

<p>Et là dessus, Sire, je luy ay parlé amplement de l'audience que la
Royne vostre mère avoit donné au S<sup>r</sup> de Walsingam en vostre gallerie
de Fontainebleau, à quoy elle s'est rendue fort attentive; et
néantmoins m'a assez faict cognoistre que le dict de Walsingam luy
en avoit mandé quelque particullarité qui ne l'avoit bien contantée.
Et de tant, Sire, que j'ay mis le récit de cella en la lettre de la Royne,
je adjouxteray seulement icy que, ayant depuis débatu les affères
d'Escoce avec les dictz du conseil, il me semble les avoyr ramenés
à quelque rayson; et m'a esté octroyé que le S<sup>r</sup> de Vérac puisse envoyer
son homme jusques au comte de Morthon, pour quérir son
passeport, si, d'avanture, il le veult bailler.</p>
</div>

<h2>CCCXII<sup>e</sup> DÉPESCHE</h2>

<p class="center">&mdash;du <span class="xs">XVII</span><sup>e</sup> jour d'apvril 1573.&mdash;</p>

<p class="center">(<i>Envoyée jusques à Calais par le S<sup>r</sup> Christofle Dumont.</i>)</p>

<p class="hanging indent">
Nouvelles de la Rochelle.&mdash;Reprise du commerce entre l'Angleterre et l'Espagne.&mdash;Conférence
de l'ambassadeur et de Burleigh sur les affaires d'Écosse.&mdash;Fausse
nouvelle de la prise de Lislebourg.</p>

<p class="dest">Au Roy.</p>

<p>Sire, de tant que le comte de Montgommery faict son
embarquement à plus de cent soixante dix mil d'icy, et que
<span class="pagenum"><a id="Page_307"> 307</a></span>
celluy, que j'ay envoyé pour le recognoistre, ne revient
poinct, ains m'a l'on dict qu'il a esté découvert et qu'on
l'a arresté; et que le dict de Montgommery a envoyé se
pleindre que je descouvrois beaucoup de ses affères, et les
luy traversoys, qui creignoit que ce fût par le moyen du
jeune S<sup>r</sup> de Pardaillan, l'on m'a observé, et toutz les miens,
beaucoup de plus près qu'on ne souloit. Dont ne vous puis
mander, pour ceste heure, Sire, sinon la confirmation de
ce qu'en avez veu par mes précédantes, du <span class="xs">XIII</span><sup>e</sup> de ce moys,
auxquelles je vous supplie très humblement adjouxter foy.
Et vous diray davantage que j'ay sceu que quelques ungs de
la Rochelle, lesquelz s'institulent mayre, juratz et payrs
de la ville, ont escript une lettre, du <span class="xs">XVI</span><sup>e</sup> de mars, au dict
de Montgommery, par laquelle ilz luy mandent que le S<sup>r</sup>
de La Noue, avec quelques aultres, les ont layssés, de
quoy ilz sont fort ayses, pour ce qu'ilz ne pouvoient vivre
sans quelque souspeçon de luy, puisqu'il avoit passé par la
court, non qu'il ne se fût porté en fort vaillant gentilhomme
et en homme de bien, tant qu'il avoit esté avec eulx.</p>

<p>Au surplus, Sire, les articles de l'ouverture du commerce
pour deux ans, entre les pays du Roy d'Espaigne
et l'Angleterre, sont passés, et le duc d'Alve les a signés
pour le Roy Catholique et milord trézorier pour la Royne
sa Mestresse; à laquelle le dict Roy Catholique a mandé,
de sa mein, qu'il vouloit de bon cueur que les choses passassent
à l'honneur et advantage d'elle, comme de celle de
qui, pour beaucoup de respectz, il desiroit conserver
l'amityé; et elle luy a pareillement escript, de sa mein,
qu'elle luy vouloit defférer le semblable, comme à celluy
par qui elle recognoissoit que la vye et l'estat luy avoient
esté conservés.</p>

<p><span class="pagenum"><a id="Page_308"> 308</a></span>
Le S<sup>r</sup> de Vérac et moy avons obtenu qu'il puisse dépescher,
par la poste, son homme devers le comte de
Morthon, en Escoce, pour aller quérir son passeport, affin
de continuer son voyage, s'il le luy envoye, ou bien s'en
retourner, s'il le luy refuze. Milord trézorier, quand je
luy ay débatu que sa Mestresse ne pouvoit, sans enfreindre
les traictés, envoyer des forces en Escoce, m'a dict
qu'il ne falloit que Vostre Majesté eût opinyon qu'elle voulût
entreprendre, ny en Escoce, ny en nulle part du monde,
chose aulcune que pour la seule nécessité de sa seureté et
pour le repos de son estat; et que, si elle pouvoit avoyr ces
deux poinctz, avec vostre amityé, ne falloit doubter qu'elle
ne vous gardât invyolablement la sienne avec aultant d'affection
comme pour sa propre vye; mais que les choses luy
estoient, en cest endroict, fort suspectes; dont voudroit,
à ceste heure que ceulx de la noblesse du pays se trouvoient
aulcunement unis à l'obéyssance du jeune Roy, que,
à l'occasion du chasteau de Lillebourg et de ceulx qui sont
dedans, l'on ne retournât plus aulx armes, et que pourtant
le cappitaine Granges, milord de Humes et le S<sup>r</sup> de Ledington,
qui seuls maintenant excitoient le trouble, se voulussent
contanter des seuretés qu'on leur vouloit bailler,
toutes semblables à celles que le duc, le comte de Honteley
et les principaulx, qui avoient suivy le party de la Royne
d'Escoce, avoient prins pour eulx mesmes; et qu'ilz voulussent
libérallement rendre le chasteau pour estre miz ez
meins du comte de Rothes, ainsy que les Estatz du pays
l'avoient ordonné; et qu'il tardoit à la Royne, sa Mestresse,
que milord de Humes se fût rengé à l'obéyssance
du dict jeune Roy, affin de luy rendre incontinent son
chasteau, lequel elle avoit tout à plat refusé à ceste occasion
<span class="pagenum"><a id="Page_309"> 309</a></span>
au susdict de Morthon, affin de n'en frustrer le propriétayre,
bien qu'elle n'eût promis de le rendre sinon en
général aulx Escouçoys; et que le dict de Morthon s'estoit
monstré fort modéré en cest accord de l'Escoce, car avoit
rendu toutz les biens et estats qu'il tenoit, et le duc et ses
enfants avoient recouvert leurs terres et les abbayes d'Arbret
et de Peselay, et pareillement l'estat de chancellier
avoit esté baillé au comte d'Arguil, et celluy d'admiral à
ung aultre; et le comte de Honteley et luy estoient, à présent,
grandz amys; qu'il me vouloit bien advertyr néantmoins
de deux choses: l'une, qu'il avoit esté faict ung acte
de parlement entre les Escouçoys pour requérir la Royne,
sa Mestresse, de les recevoir en ligue avec elle, pour la
deffance de leur commune religion, contre toutz ceulx qui se
voudroient monstrer ennemys d'icelle; l'aultre, que madame
de Levisthon avoit esté faicte prisonnyère, à cause
d'une lettre de créance qu'elle avoit escripte à la comtesse
de Mar; dont celluy qui la portoit avoit esté prins, et
déposoit que c'estoit pour pratiquer, avec elle et avec
M<sup>e</sup> Alexandre Asquin, de transporter le jeune Roy en
France; et que, si Vostre Majesté avoit prins quelque souspeçon
de la Royne, sa Mestresse, par les appretz du comte
de Montgommory par deçà, et pour voyr retirer les marchandz
anglois hors de France, et pour vouloir envoyer
quelque secours aulx Estatz d'Escoce, qui le demandent,
qu'elle avoit plus d'occasion de se craindre des dellibérations
de Vostre Majesté parce qu'elles tendoient à la
ruyne d'elle, estant mesmement guydées par les ennemys
de sa couronne, là où elle ne prétandoit, par toutes ses entreprinses,
qu'à se conserver.</p>

<p>A quoy j'ay respondu fort court que nulle sorte de nouvelle
<span class="pagenum"><a id="Page_310"> 310</a></span>
ligue se pouvoit fère en Escoce, ny envoyer des
forces dans le pays, sans contrevenir aulx traictés, et que
c'estoit la Royne, sa Mestresse, qui tâchoit d'avoyr le
Prince entre ses meins; mais que si, pour se mectre hors
de toutes ces difficultés, elle vouloit s'esclarcyr avec Vostre
Majesté du faict du chasteau de Lillebourg, et du dict
Prince, et de l'entière paix du pays, et de toutes aultres
choses qu'aviez à desmeller ensemble, que vous seriez
prest de le fère. Ce qu'il a trouvé fort bon, mais je creins
que, pour cella, le dict secours pour l'Escoce ne sera suspendu,
tant ceulx cy ont à cueur la reddition du chasteau
de Lillebourg, laquelle ilz font, à toute heure, presser
davantage. Et sur ce, etc.</p>

<p class="right">Ce <span class="xs">XVII</span><sup>e</sup> jour d'apvril 1573.</p>


<p class="blockquote">
Ainsy que je signois la présante, l'on m'est venu dire qu'ung
courrier arrivoit d'Escoce, qui disoit que le chasteau de Lillebourg
s'étoit rendu par composition à l'obéyssance du jeune Roy. J'entendray
mieulx comme il en va: car, dès hier, on m'avoit bien dict que
le comte de Rothes avoit esté dedans, mais non rien davantage.</p>

<h2>CCCXIII<sup>e</sup> DÉPESCHE</h2>

<p class="center">&mdash;du <span class="xs">XXI</span><sup>e</sup> jour d'apvril 1573.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Départ de l'expédition du comte de Montgommery.&mdash;Affaires d'Écosse.</p>

<p class="dest">Au Roy.</p>

<p>Sire, ung messager est venu, du quartier d'Ouest,
qui assure que le comte de Montgommery s'est ambarqué, le
<span class="xs">XVI</span><sup>e</sup> du présent, à Plemmue. Il est allé par mer jusques à
Falmue, qui est à la poincte de Cornoaille, pour, de là en
<span class="pagenum"><a id="Page_311"> 311</a></span>
hors, fère voyle à l'Isle Dieu, où il prétend de recueillir
toutz ses vaysseaulx. Je n'ay aultres nouvelles d'Escoce,
depuis mes précédantes, du <span class="xs">XVII</span><sup>e</sup> de ce moys, sinon que
de la part de ceulx qui ont suivy le party de la Royne d'Escoce,
qui mènent quelques praticques en faveur de ceulx
du chasteau de Lillebourg pour les fère comprendre dans
l'accord; que le comte de Rothes a esté devers eulx dans la
place, et que le cappitaine Granges a offert de la luy remettre
en ses meins, ou bien ez meins de celluy que ceulx de la noblesse
nommeront, en luy baillant néantmoins, premier
qu'il s'en descharge, une bonne somme de deniers contantz
pour s'acquicter des grandz debtes qu'il a faictz pour
la fournyr et conserver durant le temps qu'il en a esté cappitaine,
en luy baillant aussy le chasteau de Blacnes pour
sa seureté, et pour celle aussy de ceulx de son party. De
quoy il n'y a encores rien de faict, et m'a l'on dict que les
trèze centz harquebusiers, que la Royne d'Angleterre avoit
faictz approcher vers ces quartiers là pour les envoyer au
comte de Morthon, lesquelz, à la vérité, ont esté jusques
sur la frontyère d'Escoce, s'en estoient retournés; ce que,
si ainsy est, Sire, elle a voulu monstrer de n'aller poinct
contre la protestation que je luy ay faicte, et à ceulx de son
conseil, de n'y envoyer poinct de forces s'ilz ne vouloient
enfraindre le traicté. Néantmoins l'on continue de m'advertyr
qu'elle passera oultre à fère passer les dictz harquebousiers
et l'artillerye pour forcer ou pour intimyder
ceulx du dict chasteau, s'ilz ne viennent à composition. Et
sur ce, etc. <span class="i2">Ce <span class="xs">XXI</span><sup>e</sup> jour d'apvril 1573.</span></p>

<h2><span class="pagenum"><a id="Page_312"> 312</a></span></h2>

<h2>CCCXIV<sup>e</sup> DÉPESCHE</h2>

<p class="center">&mdash;du <span class="xs">XXVI</span><sup>e</sup> jour d'apvril 1573.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Nouvelles du comte de Montgommery.&mdash;Affaires d'Écosse.&mdash;Mise en liberté
de lord de Lumley et des sirs Thomas et Edouard de Stanley.&mdash;Le comte
de Soutampton retenu à la Tour.&mdash;Nouvelles arrivées à Londres des succès
remportés par les protestans de la Rochelle.</p>

<p class="dest">Au Roy.</p>

<p>Sire, jusques au <span class="xs">XXII</span><sup>e</sup> du présent, le partement du
comte de Montgommery n'a esté bien sceu en ceste court,
mais, ce matin là, il est arrivé ung courrier du Ouest qui
assure de l'avoyr veu à la voylle, le <span class="xs">XVI</span><sup>e</sup> auparavant, hors
du port de Falammue, avec le nombre de vaysseaulx que
je vous ay desjà mandé. Je sçay bien, Sire, que le S<sup>r</sup> de
Walsingam vous aura parlé de ceste expédition, sellon
qu'on luy a escript d'icy ce qu'il auroit à vous en dire;
dont je desire bien entendre la vertueuse et prudente responce
que Voz Majestez luy auront faicte, affin que je la
suive par deçà. Je voys bien que ceulx cy mettent à exécution
les dellibérations qu'ilz avoient prinses en une leur
assemblée de conseil, qui a esté tenue au commancement
de ce moys; et, suivant icelles, ilz layssent aller ceste flotte
du comte de Montgommery en France, et layssent couler
en Flandres, nonobstant le dernier accord, le secours qu'ilz
avoient promis au prince d'Orange: et ne fays aussy doubte
qu'ilz n'envoyent en Escoce les trèze centz hommes et les
douze pièces de batterie, que le comte de Morthon attand
d'eulx; car j'entendz que le capitaine Granges demeure fermement
opiniastre de ne quicter le chasteau de Lillebourg,
<span class="pagenum"><a id="Page_313"> 313</a></span>
que premièrement l'on ne luy ayt fourny contant vingt
mille livres d'esterlin, qui sont soixante six mille sept
centz soixante quinze escus, et qu'on l'ayt mis en possession
du chasteau de Blacnes pour la seureté sienne et des
siens.</p>

<p>Le conseil, ces jours passez, a vacqué à l'examen de
ces seigneurs catholicques, qui estoient dans la Tour, dont
milord Lommeley, les sires Thomas Standley, Edouard
Standley, Gérard, et aultres, sont remis en liberté, bien
que encores soubz quelque guarde; mais le comte de Surthampton,
ayant esté mené en la présence du dict conseil,
après avoyr esté ouy, je ne sçay pour quelle occasion, plus
que les aultres, a esté ramené dans la Tour. Sur ce, etc.</p>

<p class="right">Ce <span class="xs">XXVI</span><sup>e</sup> jour d'apvril 1573.</p>


<p class="blockquote">
Depuis ce dessus, l'on me vient d'advertyr que, de Roan, est arrivé
ung advis en ceste court, comme la nuict, du <span class="xs">VII</span><sup>e</sup> de ce moys, ayant
Monsieur voulu fère donner une camisade à ceulx de la Rochelle,
les siens y ont esté repoulsés, avec la perte de troys centz gentilshommes,
et que M<sup>r</sup> de Guyse et le S<sup>r</sup> Strossy y ont esté blessés à la
mort, et pareillement y ont esté blessés M<sup>r</sup> le marquis Du Mayne et
M<sup>r</sup> de Nevers, l'ung au bras, et l'aultre à la jambe; et que, à Bordeaux
et en la Gascoigne, y a quelque révolte, que Vostre Majesté a esté
contreincte d'y envoyer des forces. Qui sont nouvelles qui convyeroient
les Angloys, si elles estoient vrayes, de favorizer encores davantage
l'entreprinse du comte de Montgommery; dont je desire
leur pouvoir fère bientost voyr tout le contrayre.</p>

<p><span class="pagenum"><a id="Page_314"> 314</a></span></p>

<h2>CCCXV<sup>e</sup> DÉPESCHE</h2>

<p class="center">&mdash;du premier jour de may 1573.&mdash;</p>

<p class="center">(<i>Envoyée jusques à la court par Jacques Laurent.</i>)</p>

<p class="hanging indent">
Audience.&mdash;Détails sur l'expédition du comte de Montgommery.&mdash;Résolution
des Anglais d'envoyer des troupes en Écosse pour réduire Lislebourg.&mdash;<cite>Mémoire.</cite>
Détails de l'audience.&mdash;Perte essuyée par les troupes royales
à l'assaut de la Rochelle.&mdash;Accord des Vénitiens avec les Turcs.&mdash;Vives
plaintes du roi contre les secours donnés à la Rochelle, et la conduite tenue
par Élisabeth, tant à l'égard de l'Écosse que de la négociation du
mariage.&mdash;Explications données par la reine d'Angleterre.</p>

<p class="dest">Au Roy.</p>

<p>Sire, ainsy que Jacques, le courrier, est arrivé avec les
lettres de Vostre Majesté, du <span class="xs">XXIII</span><sup>e</sup> du passé, j'estois tout
prest d'aller trouver ceste princesse sur l'occasion de vostre
précédante dépesche, du <span class="xs">XXI</span><sup>e</sup> auparavant; et m'a semblé
que je ne debvois, pour les segondes lettres, changer rien
de ce que j'avoys à dire à la dicte Dame sur les premières,
estant mesmement bien adverty qu'elle, et ceulx de son
conseil, ne sçavoient comment prendre le contremandement
de monsieur de Walsingam; et que, d'ailleurs, l'on
leur faysoit accroyre que Monsieur, frère de Vostre Majesté,
avoit perdu presque toute la noblesse, qu'il avoit
avecques luy, en ung assault qu'il avoit faict donner à la
Rochelle, le <span class="xs">VII</span><sup>e</sup> du dict moys: qui estoient deux choses,
dont l'une pouvoit beaucoup irriter la dicte Dame, et l'aultre
l'animer à quelque entreprinse. A l'occasion de quoy j'ay
été trouver la dicte Dame, à laquelle j'ay tenu le propos que
verrez dans un mémoire à part.</p>

<p>Il y a plus de trois moys, Sire, que, jour par jour, je vous ay
adverty comme cette entreprise du comte de Montgommery
<span class="pagenum"><a id="Page_315"> 315</a></span>
s'apprétoit; et vous ay faict sa flotte, et son armement, ung
peu plus grandz et plus fortz qu'ilz ne sont, et que, entre le
<span class="xs">XIIII</span><sup>e</sup> et <span class="xs">XX</span><sup>e</sup> d'avril, il se présenteroit devant la Rochelle,
dont j'espère qu'il n'aura trouvé à y gaigner que force coups
et beaucoup de honte. Il luy arryvera encores dix ou douze
petitz vaysseaulx, car son nombre, ainsy qu'on m'a rapporté,
estoit de soixante et deux, et que, en tout, il y avoit
quelque équippage de guerre, mais n'en y avoit que <span class="xs">XXII</span>
ou <span class="xs">XXIII</span> qui fussent de combat, ny d'iceulx sinon cinq ou
six qui fussent pour fère grand effort. Et pour le présent,
ceste princesse ne faict aulcun aultre préparatif, par mer ny
par terre, sauf qu'elle persévère, ainsy que je suis bien adverty,
et son parler ne le contredict poinct, de vouloir mander
au comte de Morthon le secours qu'elle luy a promis.
Et j'entendz que à Barvic s'espéroient, ces jours passés,
quelques seigneurs d'Escoce pour ostages et respondantz
des canons et monitions qu'on luy envoyera. Si le dict de
Montgommery est repoulsé, il y a grande aparance que
ceulx cy ne remueront rien plus vers la France, mais, s'il
luy succède bien, je creins assez qu'ilz se layssent facillement
tirer à y fère quelque entreprinse davantage. Et sur
ce, etc. Ce 1<sup>er</sup> jour de may 1573.</p>


<div class="blockquote">
<p class="header">MÉMOIRE.</p>

<p>Sire, j'ay dict à la Royne d'Angleterre que, par vostre dépesche du
<span class="xs">XXI</span><sup>e</sup> du passé, Vostre Majesté me commandoit de fère deux offices
vers elle: l'ung, de luy donner compte d'aulcunes choses, et l'aultre,
de luy fère pleincte de quelques aultres, et que, en l'une et en l'aultre,
Vostre Majesté monstroit une si expresse signiffication d'amityé et
de bienveillance vers elle, que je m'assurois qu'elle prendroit le
tout de fort bonne part. Et là dessus je luy ay particullarisé le contantement
que ses deux ambassadeurs, l'ung prenant son congé, et
l'autre entrant en sa charge, vous avoient toutz deux donné des bons
<span class="pagenum"><a id="Page_316"> 316</a></span>
et honnorables propos qu'ilz vous avoient tenus, touchant l'observance
des traictés et la continuation de la ligue; et que Vostre Majesté
et la Royne, vostre mère, leur aviez bien faict cognoistre que,
en tout tant de princes qu'il y avoit au monde, elle ne trouveroit
jamays tant de bonne correspondance comme en vous et en ceulx
de vostre couronne: car vostre naturel estoit, encor que nul proufit
vous deût jamays revenir de son amityé, de l'aymer tousjours
néantmoins parfaictement, et que vous ne cesseriez de luy
vouloir toutjour beaucoup de bien jusques à ce que vous apercevriez,
à bon esciant, qu'elle vous voulût beaucoup de mal;</p>

<p>Et me commandiez aussy de luy compter comme vous espériez de
brief la réduction de la Rochelle, vous ayant Monsieur escript
qu'il estoit dellibéré, après ce premier assault<a name="FNanchor_18" id="FNanchor_18" href="#Footnote_18" class="fnanchor">[18]</a>, lequel ne luy avoit
du tout bien succédé, (et auquel, à la vérité, il avoit fait perte de
quelques ungs, mais non en grand nombre, ny de gens de nom,
sinon le jeune S<sup>r</sup> de Clermont Tallard et le cappitaine Causeings,) d'y
fère ung segond effort si bon et si grand, et presser si vifvement les
assiégés qu'il en viendroit bientost à bout; et que Vostre Majesté luy
avoit envoyé les Suysses qui pouvoient estre desjà arrivez au camp.</p>

<p>Et luy ay, après cella, touché quelque mot de l'accord des Vénitiens
avecques le Turcq, pour luy fère voyr qu'elle avoit esté mal
persuadée de croyre que fussiez intervenu en aulcun marché, au préjudice
d'elle, dans la ligue qu'ilz avoient faicte avecques le Roy d'Espaigne
et le Pape. Puis, luy ayant récité l'accidant du vaysseau angloys
qui avoit esté combatu et mené à Fescamp, et l'ordre que Vostre
Majesté avoit donné de le fère dellivrer et de satisfère à tout le
dommage qu'il avait souffert, et que, jusques à ung poil, vous vouliez
exactement observer le traicté de la ligue, j'ay finy en cest endroict
mon premier propos.</p>

<p>Et suis venu au segond, de la pleincte: sur lequel je luy ay dict
que je me trouvois en peyne comme bien uzer sur tout ce que me
commandiés de luy en dire, car m'appelliés à tesmoing, et je vouloys
bien rendre ce tesmoignage à Vostre Majesté et à la Royne vostre mère,
que, en tout ce que j'avoys jamays cogneu de vostre intention vers
la dicte Dame, toutz deux l'aviez eue très bonne et droicte, et fondée
en une perdurable amityé vers elle; mais que je ne sçavois par quel
<span class="pagenum"><a id="Page_317"> 317</a></span>
accidant elle ne s'estoit jamays entretenue ung moys entier, sans entrer
en quelque souspeçon ou meffiance de Voz Majestez: ce qui avoit
engardé et engardoit encores que, de son costé, ne se peût former
une si assurée intelligence, entre vous et voz deux royaulmes, comme
Voz Majestez Très Chrestiennes, et, possible, elle mesmes, le desireroient,
et qu'elle vous avoit mis à ne sçavoyr que espérer de son intention;</p>

<p>De tant que, en lieu de vous secourir sellon le traicté, et sellon
son sèrement, et sellon la promesse qu'elle vous en avoit faicte de sa
mein, vous voyez maintenant aller de son royaulme le secours à voz
ennemys; et, en lieu de procurer conjoinctement, par voz communs
ambassadeurs, la paix en Escoce, elle engardoit que celuy de Vostre
Majesté n'y peût passer, et envoyoit des forces au dict pays, quand elle
les debvoit dans quarante jours retirer, si elle en y avoit, ainsy qu'elle
avoit juré de le fère; et, touchant le propos de Monseigneur le Duc,
qu'elle avoit monstré de ne prendre de bonne part la bonne et vertueuse
responce que la Royne, vostre mère, avoit faicte au S<sup>r</sup> de
Walsingam. Qui estoient trois inconvénientz que Voz Majestez Très
Chrestiennes avoient imaginé que pouvoient procéder de ce que la
dicte Dame n'estoit parfaitement bien informée de vostre intention,
et comme véritablement vous l'aviez bonne et entière vers elle, ny
pareillement de celle de Monseigneur le Duc, lequel vous avoit supplyé,
par ses lettres, d'en esclarcir M<sup>r</sup> de Walsingam, premier qu'il
s'en retournât.</p>

<p>Sur quoy Vostre Majesté avoit bien voulu, pour ces troys occasions,
mander au dict S<sup>r</sup> de Walsingam, et pareillement au S<sup>r</sup> docteur
Dayl, de vous venir toutz deux retrouver, encor qu'il eût desjà prins
congé. Et cepandant vous estoit arrivé la nouvelle comme le comte de
Montgommery estoit venu, avec cinquante vaysseaulx, mouiller l'ancre
à la portée du canon de vostre armée de mer devant la Rochelle,
le <span class="xs">XIX</span><sup>e</sup> du passé, à quatre heures du soyr, chose de quoy Monsieur
ne s'estoit mis en peyne, car avoit pourveu que le dict de
Montgommery n'en peût rapporter que honte et dommage; néantmoins
que cella vous venoit à regret d'entendre que la Primeroze, et
aultres vaysseaulx de la dicte Dame, et ceulx de Hacquens, et autres
de ses subjectz, fussent en la flote, et eussent incontinent arboré les
enseignes et les croix rouges, comme si elle vous eût dénoncé la
guerre. De quoy, à mon advis, Vostre Majesté feroit une fort grande
pleincte à ses ambassadeurs, et je la suppliois aussy de me dire
qu'est ce que j'avoys à vous y respondre.</p>

<p><span class="pagenum"><a id="Page_318"> 318</a></span>
La dicte Dame, se trouvant pour une partie du propos en assez de
satisfaction, et en beaucoup de perplexité pour l'autre, m'a dict
qu'elle vouloit joindre son contantement à celluy que Vostre Majesté
et la Royne, vostre mère, aviez prins des propos qu'elle avoit commandé
à ses ambassadeurs de vous tenir, et qu'elle vous confirmoit
de rechef fort fermement tout ce qu'ilz vous avoient dict, de la persévérance
de son amityé et de l'observance du traicté, et que vous ne
verriez jamais rien sortir de son costé, d'où vous n'eussiez occasion
de luy continuer à jamays vostre perpétuelle bienvueillance; qu'elle
souhaytoit ung si bon succès à Monsieur, frère de Vostre Majesté,
qu'il vous peût en brief recouvrer l'obéyssance de ceulx de la Rochelle,
et leur fère voyr à eulx que vous leur vouliez estre prince débonnayre
et clément, et qu'elle regrettoit bien fort que vous fussiez
en ceste nécessité, de fère combatre ainsy voz subjectz les ungs
contre les aultres, avec une si grande perte comme elle avoit entendu,
en ce dernier assault, des meilleurs et plus vaillantz de vostre
royaulme; dont desiroit que Vostre Majesté et la prudence de la
Royne, vostre mère, y peussiez trouver quelque bon remède; qu'elle
réputoit sages les Vénitiens, de s'estre mis en paix, bien creignoit
que le Turc s'en prévalût davantage contre la Chrestienté, de quoy
elle seroit marrye, mesmement s'il en advenoit quelque dommage à
l'Empereur, et qu'à la vérité elle avoit eu occasion de tenir jusques
icy assez suspecte la ligue qui avoit esté faicte pour ceste guerre,
dont verroit, à ceste heure, ce qui en succèderoit; et qu'elle vous remercyoit
grandement du soing, qu'aviez eu, de pourvoyr au faict de
ce vaysseau anglois qui avoit esté mené à Fescamp; et qu'elle, de
son costé, continueroit de pourvoir aussy à la conservation et indempnité
de voz subjectz, aultant qu'il luy seroit possible:</p>

<p>Et, quand aulx troys chefz de pleincte que je luy avoys déduictz,
elle s'assuroit fort, pour le regard des deux premiers, que ses ambassadeurs
vous y avoient très amplement satisfaict, si ses lettres là
dessus n'avoient esté perdues, et qu'elle prenoit, sur l'obligation de
sa conscience et de la foy qu'elle avoit à Dieu, de ne préjudicier, ny
du costé de France, ny du costé d'Escoce, de la largeur d'une ongle,
à la teneur du traicté et de la ligue qu'elle avoit avec Vostre Majesté;
et que, si la creincte de Dieu et l'escrupulle de son sèrement,
et l'amityé qu'elle porte aux princes ses voysins, n'eussent esté trop
plus grandes, que les moyens et occasions de s'agrandir et de s'accroistre
ne luy ont deffally, et pourroit estre comptée aujourdhuy
au reng des plus grandz conquéreurs;</p>

<p><span class="pagenum"><a id="Page_319"> 319</a></span>
Dont ne doubtoit que, pour vostre regard, Sire, vous ne l'eussiez
bien cognu, et que ne la réputissiez pour vostre parfaictement bonne
seur, dont ne desiroit sinon que, si ung semblable accidant, d'avanture,
luy survenoit, qu'elle vous y peût expérimanter de mesmes son
bon frère; que les jalousies ne deffailloient jamays à ceulx qui
avoient à garder quelque estat, et qu'elle, qui n'avoit ny mary, ny
lignée, ny aparant successeur, debvoit estre plus jalouse que nul
autre du sien, mesmement qu'elle sçavoit que Vostre Majesté faysoit
divers fondementz sur elle et sur la Royne d'Escoce, pour vous
apuyer des deux costez, et garder, en tout évènement, l'intelligence
de ce royaulme; mais c'estoit en vain, car ceulx de ce royaulme
mettroient plustost en pièces la Royne d'Écosse que de la laisser régner
sur eulx après elle:</p>

<p>Qu'elle avoit beaucoup d'obligation à Voz Majestez, et à Monseigneur
le Duc, pour vostre persévérance au propos du mariage, lequel
sembloit néantmoins que l'aviez voulu terminer et finir par
vostre dernière responce, et que si, pour les troys occasions susdictes,
vous aviez contremandé le dict S<sup>r</sup> de Walsingam, elle desiroit
qu'il vous y peût bien satisfère.</p>

<p>Au regard de l'arrivée du comte de Montgommery à la Rochelle,
et de toutes ces choses que, par une partie de vostre lettre, laquelle
je luy avoys leue, Vostre Majesté me commandoit de luy remonstrer,
elle me promettoit et juroit, en foy et parolle de princesse chrestienne
et véritable, que, en toute sa flote, il n'y avoit ung seul homme, ny
ung seul vaysseau, ny pour ung escu d'aulcune sorte d'armement,
qui fût provenu d'elle, ny de sa permission ou commandement; et
que la Primeroze, plus d'ung an a, n'estoit du nombre de ses vaysseaulx,
et qu'elle ne pensoit qu'ung seul gentilhomme angloys, si
n'estoit, possible, son beau filz, fût avecques le dict de Montgommery;
et qu'il avoit esté contreinct de ramasser ce qu'il avoit peu, de
vaysseaulx et d'hommes, françoys et flammantz, pour exécuter son entreprinse;
et qu'elle avoit veu des lettres que le dict de Montgommery
avoit escriptes à quelques ungs de sa court, par où il se pleignoit
amèrement d'avoyr esté mal traicté et fort trompé des Angloys;
et, quand avoyr arboré les croix rouges, ce n'estoit chose que les
navyres marchandz n'eussent accoustumé de fère en temps suspect;
par ainsy qu'elle vous prioit de croyre que, en tout cella, il n'y avoit
rien de sa coulpe, et que Vostre Majesté trouveroit estre véritable
ce que son ambassadeur avoit eu charge de vous en dire.</p>

<p>Je n'ay manqué de réplicquer, par le menu, à chacun poinct de son
<span class="pagenum"><a id="Page_320"> 320</a></span>
dire, et à toutes ces souspeçons; et luy ay dict, sur ce dernier, que
vous la priez bien fort qu'elle mesmes voulût juger en son cueur si
ung prince pouvoit estre si peu sensible que, en l'offançant, et luy
faysant beaucoup de mal, l'on peût retenir et conserver son amityé.</p>

<p>Elle est retournée, là dessus, à me parler en si expéciaulx termes de
sa bonne intention, et de la certayne et indubitable bonne affection
qu'elle avoit à Voz Majestez et à la conservation de vostre grandeur,
et m'a tant conjuré de vous escripre de bonne sorte ce qu'elle m'avoit
dict de sa justiffication en cest endroict, qu'elle a bien monstré
de ne me vouloir renvoyer malcontant.</p></div>

<h2>CCCXVI<sup>e</sup> DÉPESCHE</h2>

<p class="center">&mdash;du <span class="xs">VIII</span><sup>e</sup> jour de may 1573.&mdash;</p>

<p class="center">(<i>Envoyée jusques à Calais par la voye du S<sup>r</sup> Acerbo.</i>)</p>

<p class="hanging indent">
Audience.&mdash;Retraite du comte de Montgommery de devant la Rochelle.&mdash;Déclaration
du roi touchant les affaires d'Écosse.&mdash;Consentement donné
par le roi à l'entrevue avec le duc d'Alençon, qui desire passer en Angleterre
après la réduction de la Rochelle.&mdash;Explications données par la reine sur
sa conduite à l'égard de l'Écosse.&mdash;Satisfaction qu'elle éprouve de la résolution
prise par le duc d'Alençon.&mdash;Nouvelle de la prise de Belle-Isle par
le comte de Montgommery.</p>

<p class="dest">Au Roy.</p>

<p>Sire, si je n'eusse bien assuré à la Royne d'Angleterre
que Vostre Majesté n'avoit contremandé son ambassadeur
que pour davantage l'esclarcyr, premier qu'il repassât la
mer, de tout ce qu'aviez à desmeller avecques elle, affin
que, quand il seroit par deçà, il la peût parfaictement assurer
de l'indubitable volonté de Voz Majestez Très Chrestiennes
vers l'observance du traicté, et du desir qu'avez,
plus grand que jamays, que le bon propos d'entre elle et
Monseigneur le Duc s'effectue, elle eût facillement creu
que ce n'estoit pour une si gracieuse occasion comme celle
<span class="pagenum"><a id="Page_321"> 321</a></span>
là qu'il eût esté arresté; et n'en a peu perdre du tout le
doubte jusques à ce que le S<sup>r</sup> de Vassal est arrivé, le premier
de ce moys, avec vostre dépesche, du <span class="xs">XXVI</span><sup>e</sup> du passé,
et l'homme du dict sieur ambassadeur, troys jours après,
avec celle du <span class="xs">XXIX</span><sup>e</sup>.</p>

<p>Sur lesquelles deux je suis allé dire à la dicte Dame
que Vostre Majesté sçavoit ung bien fort bon gré à son dict
ambassadeur de ce qu'il n'avoit refuzé la peyne de retourner
tout incontinent et bien fort volontiers vers vous, et
qu'il ne tarderoit guyères d'estre devers elle, et de luy apporter
beaucoup de satisfaction des choses que luy aviez
déduictes en ceste dernière conférance; de sorte qu'elle
cognoistroit n'y avoyr princes en toute la Chrestienté, qui
eussent mieulx mérité de l'amityé d'elle que Vostre Majesté,
la Royne, vostre mère, et Messeigneurs voz deux
frères, et qu'il ne se pourroit imaginer nul plus grand,
ny plus énorme péché, que de la fère mal espérer de la
vostre, et de l'induyre à permettre quelque effect qui vous
peût offancer; et que cependant me commandiez de luy
racompter ce qui avoit succédé de l'exploit du comte de
Montgommery devant la Rochelle, et comme, par l'espace
de deux jours, qu'il s'estoit tenu devant la ville, il
avoit faict son effort de mettre du secours dedans, et d'atacher
quelque combat de mer, mais, voyant que la prévoyance
et pourvoyance de Monsieur avoient remédyé à
son entreprinse, il s'estoit, l'aultre jour après, envyron la
marée de minuit, getté au large, et avoit reprins la mesmes
route qu'il estoit venu; et qu'aussytost que Vostre Majesté
avoit sceu son départ, vous aviez mandé aulx gouverneurs
de voz provinces que, nonobstant que des
vaysseaulx et des enseignes d'Angleterre eussent été
<span class="pagenum"><a id="Page_322"> 322</a></span>
veues avecques luy, qu'on ne layssât pourtant de bien recepvoyr
partout les Angloys, parce que vous demeuriez
persuadé qu'elle n'avoit eu intelligence du faict du dict
de Montgommery, ny n'avoit aulcune male volonté contre
vous, ny contre voz subjectz; et la suplioys que, pour
ce tant singullier tesmoignage de vostre bienvueillance vers
elle, elle voulût, après cest acte d'hostillité du dict de
Montgommery, juger ainsy de luy comme d'ung qui s'estoit
efforcé de se déclarer ennemy et rebelle de Vostre Majesté;
et que, de tant qu'il estoit allé contre le traicté de
la ligue, et contre la seureté qu'elle avoit prins de luy qu'il
n'y feroit poinct de préjudice, qu'elle voulût contremander
ceulx de ses subjectz qu'il avoit avecques luy, et fère
retirer les vaysseaulx angloys qu'il avoit à sa suyte, et deffandre
que nulz aultres, dorsenavant, eussent à favorizer ses
entreprinses;</p>

<p>Et que Vostre Majesté me commandoit qu'avec ceste
instance, je luy continuasse aussy celle que je luy avoys
desjà par plusieurs fois faicte des choses d'Escoce, de
vouloir la dicte Dame procéder, conjoinctement avec Vostre
Majesté, à procurer la paix du dict pays sellon le traicté;
et que, de tant que j'estois seurement adverty que, contre
la teneur d'icelluy, elle avoit faict marcher son artillerye et
ses gens de guerre, par dellà, pour forcer le chasteau de Lislebourg,
je luy voulois renouveller ma précédante protestation
de l'infraction du dict traicté, et la supplier qu'elle
voulût fère cesser son exploit de guerre; néantmoins que
je luy offrois, si elle vouloit s'esclarcyr avec vous de tout ce
qu'elle pouvoit estre en deffiance du dict costé d'Escoce,
que vous seriez prest de le fère avec tant d'advantage pour
elle, et repos de ses subjectz, qu'elle et eulx n'en pourroient
<span class="pagenum"><a id="Page_323"> 323</a></span>
rester sinon bien fort contantz; et pourtant qu'elle
voulût fère donner passeport au S<sup>r</sup> de Vérac pour continuer
son voyage, ou bien pour s'en retourner, esconduict,
devers Vostre Majesté.</p>

<p>La dicte Dame, considérant l'honnesteté du dict propos,
conjoincte avec beaucoup de rayson, m'a respondu
que Vostre Majesté, en ce que je luy avoys dict, luy faysoit
toucher aulcuns poinctz qui estoient si honnorables pour
elle, qu'elle ne vouloit fallir de bien fort grandement vous
en remercyer, et se louer encores davantage de ce que,
oultre les parolles, vous y adjouxtiez encore les effectz;
qui vous prioit aussy de croyre, de sa part, que, touchant
le comte de Montgommery, elle n'avoit esté aulcunement
participante de ses dellibérations, et que son exploict,
ainsy que Monsieur l'avoit bien esprouvé, ne procédoit
d'une force royalle: et, touchant l'Escoce, qu'encores
qu'elle eût presté de l'artillerye aulx seigneurs et Estats du
pays, auxquelz, par rayson, elle ne l'avoit peu dénier, et
eût faict marcher quelques gens pour la conduire; que
néantmoins ce n'estoit pour y acquérir ung poulce de terre,
ny pour y atempter rien contre le traicté, ny à la diminution
de l'allience de France, et qu'elle me déclaroit que,
à tout ce qui dépendoit de vostre mutuelle amityé, et qui
concernoit la grandeur et réputation de Vostre Majesté,
elle y vouloit moins préjudicier qu'à sa propre vye, et que,
des instances que je luy avois sur ce faictes, elle en communicqueroit
avec ceulx de son conseil pour, puis après,
m'y satisfère.</p>

<p>Je luy ay, de rechef, agravé mes dictes instances, le plus
que j'ay peu, et luy ay monstré combien elles estoient raysonnables
et justes, et combien c'estoit chose elloignée de
<span class="pagenum"><a id="Page_324"> 324</a></span>
bonne foy que, pendant qu'elle vous faysoit entretenir de
bonnes parolles, et qu'elle retardoit icy soubz quelque
excuse le S<sup>r</sup> de Vérac, elle permît que, en faveur du comte
de Montgommery, du costé de France, et du comte de
Morthon, du costé d'Escoce, ung si grand et si royal amy,
comme vous luy estiez, fût offancé, qui espérois qu'elle y
auroit du regrect davantage, après qu'elle auroit ouy ce
qui me restoit à luy dire de vostre part:</p>

<p>C'estoit que Monseigneur le Duc, ayant envoyé remercyer
Vostre Majesté de la communicquation que luy aviez
voulu fère de la responce de la dicte Dame sur son faict,
après l'avoyr bien considérée, et considéré le propos qui en
avoit esté entre la Royne, vostre mère, et le S<sup>r</sup> de Walsingam,
et veu la lettre qu'elle luy avoit escripte à luy mesmes
à la Rochelle par le S<sup>r</sup> de Chasteauneuf, et entendu
les honnorables rapportz que le dict S<sup>r</sup> de Chasteauneuf
luy avoit faictz de ce qu'il avoit veu et ouy en présence de
la dicte Dame, il vous avoit fort honnorablement supplyé,
et pareillement la Royne, vostre mère, par lettre de sa
mein, du propre jour de la retraicte du comte de Montgommery,
qu'il vous pleût ne luy tenir si restreinct le hault
desir qui l'avoit faict aspirer aulx excellantes perfections
de la dicte Dame, que luy en volussiez maintenant retrancher
l'espérance; et que pourtant luy voulussiez permettre
qu'il peût, incontinent après la réduction de la Rochelle,
luy venyr bayser les meins, s'assurant qu'elle ne luy dénieroit
ce qui seroit raysonnable de l'exercice de sa religion;
et que, de sa part, il luy feroit cognoistre par luy mesmes,
mieulx qu'il ne le pourroit fère par un tiers, ny par ses
propres lettres, combien il avoit voué d'affection et de vray
amour et de servitude à ses bonnes grâces: et que Vostre
<span class="pagenum"><a id="Page_325"> 325</a></span>
Majesté et la Royne, vostre mère, qui estiez très disposés
vers elle et vers la perfection de ce propos, luy aviez entièrement
accordé sa requeste; et me commandiez de luy dire
qu'incontinent que la Rochelle seroit prinse, vous permettriez
à ce jeune prince d'accomplir le vertueux et royal desir
qu'il avoit de la venir voyr, et que Voz Majestez Très
Chrestiennes la prioient de le recevoir pour ung éternel
gage de vostre perdurable amityé vers elle, et de la perpétuelle
confédération d'entre voz deux couronnes, ainsy
qu'elle en trouveroit l'offre plus expresse par deux lettres
que j'avoys à luy présenter de la Royne, vostre mère, et
de luy; et que je la supliois de vouloir penser meintenant
de sa seureté, affin qu'il fût aussy favorablement receu de
ses subjectz, et en son royaulme, comme je m'assurois
qu'il le seroit très honnorablement d'elle et des siens en
sa court.</p>

<p>La dicte Dame, d'ung visage contant et d'une façon bien
modeste, m'a respondu qu'elle remercyoit infinyement
Vostre Majesté de la perdurable et constante bonne volonté
qu'aviez vers elle, et pareillement Monseigneur le
Duc, qui l'obligeoit beaucoup plus qu'elle n'auroit jamays
moyen de luy satisfère; mais elle remercyoit davantage la
Royne, vostre mère, comme luy ayant plus d'obligation
qu'à toutz deux, parce que, nonobstant qu'elle eût estimé
l'entrevue pleine de danger et peu advantageuse pour son
filz, elle avoit néantmoins condescendu qu'il y vînt; et que
le plus mortel regret qu'elle pourroit avoyr au monde seroit
si, ne se faysant poinct le mariage, il advenoit que
Vostre Majesté et elle, et vostre frère, en restissiez mal
contantz; dont n'estoit de merveille si elle se trouvoit en
peyne. Et, après avoyr fort curieusement leue la lettre de la
<span class="pagenum"><a id="Page_326"> 326</a></span>
Royne, vostre mère, sans en perdre ung seul mot, elle m'a
demandé si, depuis ceste vostre résolution, son ambassadeur
avoit poinct eu conférance avec Voz Majestez. Et luy
ayant dict que ouy, elle m'a prié trouver bon qu'elle peût
attandre quelque jour, affin que, sur ce qu'elle entendroit
de luy, elle sceût mieulx prendre l'expédiant qui luy seroit
nécessayre. Je n'ay rien pressé davantage; ains, après luy
avoir encores tenu quelques gracieux propos sur la lettre de
Monseigneur le Duc, je me suis licencié d'elle.</p>

<p>Il n'y avoit lors, Sire, en ceste court aulcunes nouvelles
de la retrette du comte de Montgommery, sinon celles que
j'avoys apportées, ny ne sçavoit on qu'il estoit devenu, mays,
hier au soyr, arrivèrent deux des siens, l'ung qui dict luy
avoyr esté envoyé de la Rochelle, pendant qu'il estoit à
l'ancre devant la ville, et l'aultre se nomme le cappitaine
Ber, lesquelz racomptent les choses non guyères aultrement
que Vostre Majesté me les a escriptes; mais ilz adjouxtent
que le dict de Montgommery est descendu depuis
à Belle Isle, et que, le <span class="xs">XXVIII</span><sup>e</sup> du passé, il a prins par composition
le chasteau, et qu'il dellibère de fortiffier toutz les
portz et advenues du lieu, et que certeins navyres, qu'il
avoit envoyé vers la coste d'Hespaigne, luy avoient desjà
ramené deux ou trois prinses qui valoient plus de cinquante
mille escus, et que bientost le S<sup>r</sup> de Languillier viendroit
icy affin solliciter de rechef ung plus notable et plus grand
secours que le premier pour la Rochelle. Sur ce, etc.</p>

<p class="right">Ce <span class="xs">VIII</span><sup>e</sup> jour de may 1573.</p>

<div class="blockquote">
<p>L'on a escript en ceste court qu'il a esté faict de rechef un grand
massacre de ceulx de la nouvelle religion à Chasteaudun, de quoy
les souspeçons renouvellent aulx Angloys que la conjuration, de les
exterminer toutz, soit vraye, si, d'avanture, ilz n'entendent que Vostre
majesté en face fère quelque punition.</p>

<p><span class="pagenum"><a id="Page_327"> 327</a></span>
Je viens d'avoyr relation comme, depuis cinq ou six jours, dix
jeunes gentilshommes escouçoys ont esté mandés ostages en Angleterre
pour douze pièces d'artillerye, et pour les monitions que ceste
princesse a prestées au prétendu régent et aulx Estatz d'Escoce, et
que troys compagnies d'angloys, de trois centz hommes chacune,
les sont allez conduyre par dellà, et que desjà l'on besoigne à une
platte forme pour assoyr la dicte artillerye contre le chasteau de Lillebourg.</p>
</div>

<h2>CCCXVII<sup>e</sup> DÉPESCHE</h2>

<p class="center">&mdash;du <span class="xs">XII</span><sup>e</sup> jour de may 1573.&mdash;</p>

<p class="center">(<i>Envoyée exprès jusques à Calais par Pierre Combes.</i>)</p>

<p class="hanging indent">
Retour de Walsingham en Angleterre.&mdash;Conférence de l'ambassadeur avec
Burleigh.&mdash;Offre de la médiation de l'Angleterre et des princes protestans
d'Allemagne pour rétablir la paix en France.&mdash;Nouvelles d'Écosse.&mdash;Rupture
de la négociation tendant à la capitulation de Lislebourg.</p>

<p class="dest">Au Roy.</p>

<p>Sire, le jour de la Panthecoste, le S<sup>r</sup> de Walsingam
est arrivé devers la Royne, sa Mestresse, à Grenvich, où
elle et ses deux principaulx conseillers l'ont fort curieusement
examiné, deux jours durant, à part, des choses de
France, et puis ont mandé le reste du conseil pour l'ouyr
aujourdhuy davantage; dont ne fault doubter que, du rapport
qu'il fera, bon ou maulvais, n'ayt à dépendre ce qu'avez
à espérer, de bien ou de mal, de ce costé. Et, de tant que
milord trézorier m'a librement dict que, lors du premier
congé du dict S<sup>r</sup> de Walsingam, il s'en venoit persuadé
que Vostre Majesté et la Royne, vostre mère, estiez plus
animés que jamays contre voz subjectz de la nouvelle religion,
et entièrement résolus à la ruyne des Protestantz,
et que vous, ny elle, ne vouliez nullement le mariage de
Monseigneur le Duc avec leur Mestresse, il ne fault doubter
<span class="pagenum"><a id="Page_328"> 328</a></span>
que, si ne l'avez, ceste segonde foys, renvoyé mieulx
édiffié de voz bonnes intentions, qu'en lieu d'allience et
confédération avec les Angloys, Vostre Majesté n'ayt à les
compter pour ceulx qui ouvertement, ou soubz mein, seront
ordinayrement en armes contre la France. Milord
trézorier m'a fort conjuré de vouloir bien penser de la
sincère volonté de la Royne, sa Mestresse, vers Vostre
Majesté et vers la Royne, vostre mère, et pareillement de
celle de luy vers l'entretènement de tout le traicté, mais
qu'il n'estoit pas possible que la dicte Dame ni luy, avec
toute l'ayde qu'il luy sçauroit fère, peussent surmonter
l'universel consens, dont le conseil et toute la noblesse
d'Angleterre convenoient à se bander contre les dellibérations
de Voz Majestez Très Chrestiennes, en ce que vouliez
poursuyvre à oultrance l'oppression de la religion protestante,
et exterminer ceulx de voz subjectz qui en faysoient
profession; et que, de tant qu'il me pouvoit fère
clèrement voyr, s'il vouloit, mais vous l'expérimantiez
assez, que l'entreprinse ne vous estoit nullement aysée, il
vous vouloit, pour le debvoir de la ligue, très humblement
supplier de ne vous y opiniastrer tant, que la Royne, sa
Mestresse, et les princes protestantz fussent, à la fin, contreinctz
de vous monstrer que vostre entreprinse ne leur
seroit tollérable; et que s'il vous plésoit fère deviser avec
elle, ou avec quelqu'ung des dictz princes, de remettre la
paciffication en vostre royaulme, qu'il estoit très assuré
qu'ilz seroient moyen qu'avec une bonne parolle, et avec
quelque démonstration de clémence, Vostre Majesté regaigneroit
plus d'authorité sur ses subjectz et recouvreroit
mieulx l'obéyssance qu'ilz luy doibvent, et se soubsmettroient
plus facillement à Monsieur que si vous y employez
<span class="pagenum"><a id="Page_329"> 329</a></span>
toutes les forces, et tout l'estat de vostre couronne;
et qu'il desiroit grandement que la Royne, vostre mère,
voulût prendre cest affère en sa mein.</p>

<p>Je l'ay bien fort remercyé de la bonne affection qu'il
avoit à la paix de vostre royaulme; mais je luy ay dict,
sans toutesfoys rejetter son conseil, qu'il ne deffailloit ny
bonnes parolles ny clémence de la part de Vostre Majesté,
ny le bon office de la Royne, vostre mère, et de Messeigneurs
voz frères, et aultres grandz princes de vostre
royaulme, pour la réduction de voz subjectz, mais c'estoit
l'habitude que quelques ungs s'estoit faicte, depuis douze
ans en çà, de reprendre trop facillement les armes, qui
rendoit tout le reste opiniastre: et n'ay point suivy plus
avant.</p>

<p>L'ung de ceulx que j'avoys secrettement envoyé en Escoce
vient d'arriver, qui rapporte qu'encor qu'il n'ayt recouvert
la responce de ceulx du chasteau de Lillebourg, que
néantmoins il leur a fait tenir mon chiffre, et ilz luy ont
fait signal de l'avoyr receu; et que cella est advenu sur
le poinct que le comte de Rothes avoit esté desjà cinq foys
parlemanter à eulx, et sur le poinct qu'ilz estoient prestz de
livrer le dict chasteau au comte de Morthon, en, par luy, baillant
celluy de Blacnes, garny de quatre pièces d'artillerye,
en baillant aussy le revenu de Saint André pour le cappitaine
Granges, mais que toute ceste praticque avoit esté
lors rompue. Dont le dict de Morthon, à la persuasion du
S<sup>r</sup> de Quillegreu, avoit envoyé emprunter l'artillerye et
les neuf centz harquebousiers de la Royne d'Angleterre;
et que néantmoins l'on disoit que le dict chasteau n'estoit
pour estre forcé, mais bien creignoit on qu'il y eût de l'intelligence
dedans, ou bien que le cappitayne prétandoit de
<span class="pagenum"><a id="Page_330"> 330</a></span>
le rendre avec plus d'honneur quand il verroit le canon, et
assuroit on qu'il y avoit vivres dedans jusques à la Saint
Michel, et prou pouldre, mais peu de bouletz. Sur ce, etc.</p>

<p class="right">Ce <span class="xs">XII</span><sup>e</sup> jour de may 1573.</p>

<h2>CCCXVIII<sup>e</sup> DÉPESCHE</h2>

<p class="center">&mdash;du <span class="xs">XXIII</span><sup>e</sup> jour de may 1573.&mdash;</p>

<p class="center">(<i>Envoyée exprès jusques à la court par le S<sup>r</sup> de Vassal.</i>)</p>

<p class="hanging indent">
Audience.&mdash;Négociation du mariage.&mdash;Affaires de la Rochelle et d'Écosse.&mdash;Envoi
de la réponse d'Élisabeth sur la demande de l'entrevue avec le
duc d'Alençon.</p>

<p class="dest">Au Roy.</p>

<p>Sire, ayant la Royne d'Angleterre prins le loysir, durant
toutes ces festes de Pantecoste, de dellibérer avec les
seigneurs de son conseil de ce qu'elle avoit à me respondre
sur l'offre de l'entrevue, et sur les aultres deux instances,
que je luy avoys faictes, du comte de Montgommery
et des choses d'Escoce; après qu'elle a eu bien examiné
le S<sup>r</sup> de Walsingam, de l'intention qu'il pouvoit avoyr
cognue là dessus de Voz Majestez Très Chrestiennes, elle
m'a faict, depuis troys jours en çà, et non plus tost, appeler
devers elle pour me dire que, devant toutes choses,
elle vous remercyoit infinyement de la favorable expédition
que, par deux foys, Vostre Majesté et la Royne, vostre
mère, aviez donnée à son ambassadeur, qui le luy aviez
renvoyé le plus satisfaict et le plus contant que nul aultre
gentilhomme qu'elle eût jamays mandé en charge; et que,
si, de ceste vostre faveur, la récompanse se pouvoit fère
par une grande recognoissance d'elle, et par une très
<span class="pagenum"><a id="Page_331"> 331</a></span>
grande obligation de luy, vous ne vous plaindriés jamais du
payement, mais qu'il luy deffailloit bien à elle le moyen,
comme sur une aultre plus grande obligation qu'elle vous
avoit pour la tant expresse déclaration, qu'il luy avoit apportée,
de vostre parfaicte et perdurable amityé vers elle,
elle vous y peût bien satisfère; néantmoins que là où les
parolles propres, pour vous en rendre ung assez suffisant
grand mercy, luy deffailloient, elle adjouxteroit davantage
de la recognoissance dans son cueur pour vous produyre
les bons effectz que pourriez desirer de sa correspondance:
et a accompaigné cella d'une si bonne expression qu'elle a
monstré de le dire de bon cueur: que, touchant l'octroy
que luy aviez voulu defférer de l'entrevue, lequel elle recognoissoit
procéder d'une singullière faveur et très grande
grâce de Vostre Majesté et de la Royne, vostre mère, et de
Monseigneur le Duc, elle mettroit peyne de vous y fère la plus
honnorable et cordialle responce, qu'elle pourroit, par ses lettres
qu'elle vous feroit présenter, et avec quelques parolles de
son intention par son ambassadeur: que, du comte de Montgommery,
elle estoit bien assurée qu'il n'y avoit plus ny hommes
ny vaysseaulx angloys en sa compagnie, s'estant toutz
les navyres marchandz, qu'il cuydoit conduyre dans la
Rochelle, retirés par deçà, et qu'il n'y en yroit poinct
d'aultres, et que, si j'entendoys qu'il en allât aultrement,
que je l'en advertisse; car me juroit qu'elle y mettroit bon
remède, estant résolue de vous guarder, comment que ce
fût, inviolablement l'amityé: que, des choses d'Escoce,
l'entreprinse du chasteau de Lillebourg estoit bien advancée,
en laquelle, ny en chose qui se traictât par dellà, vous
ne trouveriez qu'il s'y fît rien à vostre préjudice; et puisque
le comte de Morthon ne respondoit rien sur le voyage
<span class="pagenum"><a id="Page_332"> 332</a></span>
du S<sup>r</sup> de Vérac, il monstroit bien qu'il ne vouloit pas qu'il
y allât; néantmoins qu'elle remettoit en la liberté du dict
S<sup>r</sup> de Vérac de s'y acheminer ou de s'en retourner en
France.</p>

<p>Je luy ay réplicqué, Sire, sur les deux derniers poinctz
que, de tant que, pour l'amour d'elle, vous aviez faict
fère une publication, incontinent après la retraicte du
dict de Montgommery, qu'on eût à bien recepvoir les
Angloys en vostre royaulme, que je la supplioys de fère
aussy, pour l'amour de vous, publier maintenant une deffence
au sien que nul eût à suyvre les entreprinses du
dict de Montgommery, puisqu'il avoit monstré acte
d'hostillité contre vous; et, touchant l'Escoce, qu'elle me
déclarât ouvertement si elle vouloit demeurer aulx termes
du traicté, à procurer, conjoinctement avec Vostre Majesté,
la paix du pays, ou bien si je vous manderois qu'elle délibéroit
d'y poursuyvre les choses par les armes; et que je
la supplioys de trouver bon que je débatisse plus amplement
ces deux faictz avec les seigneurs de son conseil, affin que
j'eusse tant plus de commodité de traicter avec elle de
l'aultre principal, et plus agréable propos, sur lequel, de
tant que la Royne, vostre mère, et Monseigneur le Duc
m'avoient commandé de recouvrer, le plus tost que je pourrois,
la responce qu'elle voudroit fère à leurs lettres, et de
procurer qu'elle la leur fît si clère, sur la réalité de leur
offre, qu'il n'y peût rester aulcune ambiguyté, je la supplioys
bien humblement me donner moyen de leur bien satisfère.</p>

<p>Elle a respondu qu'elle trouvoit bon de me bailler ses
lettres, et de me toucher encores quelque mot de ce qu'elle
manderoit dedans; c'est qu'elle estoit en peyne de ce que
la Royne, vostre mère, avoit estimé mal honnorable que
<span class="pagenum"><a id="Page_333"> 333</a></span>
Monseigneur le Duc vînt icy sans assurance de mariage,
et que néantmoins, sans l'avoyr eu, elle offroit maintenant
l'y laysser venir; dont desiroit estre satisfaicte de la diversité
de l'occasion, et estre bien assurée que, au cas que le mariage
ne peût succéder, que Mon dict Seigneur le Duc n'en
sentiroit pourtant aulcune offance en son honneur, ny n'en
viendroit aulcune diminution en vostre mutuelle amityé; et
que, ce faict, s'il plaisoit à Mon dict Seigneur le Duc de
passer en ce royaulme, il y seroit le très bien venu, et
elle mettroit peyne de l'honnorer sellon sa grandeur et sellon
celle de vostre couronne d'où il estoit, comme s'il fût ung
empereur, et, aultant qu'il seroit en elle, et en toutz ses
moyens, et de ceulx de son royaulme, de le pouvoir mieulx
fère; et que, des seuretés, oultre que Voz Majestez n'en
debvoient nullement doubter, elle les bailleroit si bonnes
et si grandes comme je les voudroys demander; et qu'on luy
avoit bien voulu fère remarquer, en ceste offre de l'entrevue,
que ce n'estoit sinon après la prinse de la Rochelle,
et que, si la Rochelle n'estoit prinse, l'on ne luy offroit
rien, ou bien que, puis après, l'on se mocqueroit, possible,
d'elle, mais qu'elle considéroit bien que cella estoit plus procédé
de l'affection que Voz Majestez avoient à la réduction
de ceste place, que non pour mettre, de vostre part, aulcung
retardement au propos.</p>

<p>Je luy ay répliqué, Sire, qu'à la vérité il n'avoit esté
faict mencion de la Rochelle, sinon parce que Monseigneur
le Duc n'avoit peu, avec son honneur, parler aultrement,
ny laysser ceste entreprinse de guerre, qui touchoit grandement
à voz affères et à la réputation de Monsieur, et à
la sienne mesmes, pour venir à une aultre entreprinse,
qui estoit pleyne de tout plésir et contentement; et, quand
<span class="pagenum"><a id="Page_334"> 334</a></span>
au doubte, dont elle desiroit estre satisfaicte, premier que
déclarer sa volonté sur l'entrevue, qu'il n'estoit besoing
d'attendre plus grand esclarcissement que celluy qui apparoissoit
assez de ce qu'après une tant expresse protestation,
qu'elle vous avoit faicte en cella, Voz Majestez n'avoient
layssé de luy offrir l'entrevue; et qu'elle debvoit excuser
l'affection maternelle qui avoit faict desirer à la Royne, premier
que d'envoyer son filz, de pouvoir mettre ung peu
plus de seureté en son affère que les difficultez, que le S<sup>r</sup>
de Walsingam luy avoit proposé de la religion, ne luy
permettoient d'en prendre, lesquelles difficultez sembloient
estre ung refus; et que je luy voulois dire tout librement
que, si Vostre Majesté et la Royne, vostre mère, sçaviez
certaynement ou pensiez qu'elle deût refuzer Mon dict Seigneur
le Duc, qu'en nulle façon du monde vous luy permettriez
d'y venir, mais que, sur ce qu'elle m'avoit dict
qu'elle n'estoit si maulvayse ny si desloyalle qu'elle eût
voulu mettre en avant la dicte entrevue, en intention de le
refuzer, ains pour l'épouser de bon cueur, s'il plaisoit à
Dieu qu'ilz se peussent complayre, et qu'elle vouloit résoluement
se marier, vous luy aviez consenty qu'il la peût venir
voyr; et pourtant je la supplioys de remettre maintenant,
sans aulcune condicion, à Voz Majestez Très Chrestiennes
et à luy, d'accomplir son voyage, quand vous verriez qu'il
luy seroit commode et honnorable de le fère.</p>

<p>Sur cella elle m'a respondu qu'elle avoit bien cognu,
par les propos de messire Walsingam, que la Royne, vostre
mère, avoit prins pour chose arrestée ce qu'il luy avoit seulement
dict par manyère de devis, du faict de la religion,
de Monseigneur le Duc, qu'il se debvoit contenter de la
liberté de conscience sans aulcung exercice privé ny externe
<span class="pagenum"><a id="Page_335"> 335</a></span>
de sa dicte religion, mais elle avoit tousjours prétandu
que cella seroit réservé entre eulx deux; et que, de la déclaration
que je vous avoys mandée, qu'elle se vouloit marier,
et qu'elle n'avoit intention de refuzer Mon dict Seigneur
le Duc, s'ilz se pouvoient complaire, qu'elle estoit
très vraye, néantmoins qu'elle desiroit bien fort pouvoir
estre esclarcye du doubte que la Royne, vostre mère, avoit
eu de l'honneur de luy, bien que, sur les raysons que je
venois de lui déduyre là dessus, lesquelles luy sembloient
fort considérables, elle y penseroit encores, premier que
d'escripre ses lettres, et que je pourrois, quand je traicterois
avec ses conseillers des aultres deux poinctz, leur parler
aussy de cestuy cy.</p>

<p>Et me licenciant ainsy de la dicte Dame avec plusieurs
aultres bien honnestes parolles, elle commanda à milord
trézorier, au comte de Sussex et mestre Smith, qui estoient
là présentz, de conférer à loysir avecques moy. De laquelle
conférance, Sire, après que les choses ont esté débatues,
de chacun costé, aultant avant qu'il s'est peu fère,
et dont le S<sup>r</sup> de Vérac est intervenu en celles qui concernoient
l'Escoce, iceulx du conseil ont volu encores rapporter
le tout à leur Mestresse. Et, depuis, s'en est ensuivy
que la dicte Dame a faict, quand à l'entrevue, la responce
qui est contenue ez lettres qu'elle escript à la Royne,
vostre mère, et à Monseigneur le Duc, et qu'elle a mandé
au pays d'Ouest de n'aller pas ung à la Rochelle, ou que
ce sera à leur damp, et qu'elle a fait expédier passeport au
S<sup>r</sup> de Vérac jusqu'à Barvic, où luy et le S<sup>r</sup> de Sabran se
sont desjà acheminés, affin que, si l'on faict difficulté à
l'ung, l'aultre puisse passer en Escoce. Et sur ce, etc.</p>

<p class="right">Ce <span class="xs">XXIII</span><sup>e</sup> jour de may 1573.</p>

<p><span class="pagenum"><a id="Page_336"> 336</a></span></p>

<h2>CCCXIX<sup>e</sup> DÉPESCHE</h2>

<p class="center">&mdash;du <span class="xs">XXVIII</span><sup>e</sup> jour de may 1573.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Motifs qui ont déterminé la réponse d'Élisabeth au sujet de l'entrevue
demandée.&mdash;Nouvelles d'Écosse.</p>

<p class="dest">Au Roy.</p>

<p>Sire, quand la Royne d'Angleterre vous a deu rendre
la responce, que je vous ay mandée par le S<sup>r</sup> de Vassal,
ceux de son conseil, qui ont esté appellés pour en dellibérer
avec elle, luy ont trop curieusement interprété les circonstances
de l'offre de l'entrevue, car luy ont donné entendre
qu'elles monstroient plus d'artiffice pour contenir l'Angleterre
pendant les troubles de vostre royaulme, qu'il n'aparoissoit
en Voz Majestez, de volonté par après, de l'effectuer.
De quoy ne les ayant le S<sup>r</sup> de Walsingam, à son
retour, peu assez bien esclarcyr, ou ne l'ayant ozé fère,
ilz ont, à ce que j'entendz, induict la dicte Dame de respondre
assez artificieusement aulx petites lettres de la Royne,
vostre mère, et de Monseigneur le Duc; de quoy les siennes
vous auront faict foy de ce qui en est, car je vous ay seulement
représanté les propos qu'elle m'en a tenus. Tant
y a, Sire, qu'il se voyt clèrement que la matière est si
affectée en ceste court que, ny ceulx, qui la desirent, veulent
qu'on la délaysse, ny ceulx, qui la creignent, permettent
qu'elle soit conclue; et m'a l'on assuré qu'on l'entretiendra
toujours en cest incertein, jusques à ce que, par
ung langage cler et non condicionné de vostre part, Voz
Majestez Très Chrestiennes auront contreinct la dicte Dame
de vous y respondre de mesmes. Tant y a que puisque
<span class="pagenum"><a id="Page_337"> 337</a></span>
ceste princesse monstre quelque modération procédante
d'elle mesmes, il semble, Sire, qu'il sera expédiant, en
ce temps, que la supportiez ung peu sur l'impétuosité de
ses subjectz; et que néantmoins renforciez si bien vostre
armée de mer et pourvoyez en si bonne sorte à vostre
frontière, ainsy comme avez faict jusques icy, que ceulx,
qui y voudront entreprendre, n'en puissent rapporter que
beaucoup de honte et beaucoup de dommage.</p>

<p>J'entendz que l'artillerye n'a encores faict grand effort
contre le chasteau de Lillebourg, et que le comte de Morthon
a commancé d'avoyr suspectz aulcuns des principaulx
qui avoient suivy le party de la Royne d'Escoce, nonobstant
l'accord qu'ilz ont faict avecques luy, dont demande
davantage de forces de ce costé; et je creins assez qu'on
luy en baillera. L'on m'a dict qu'il menoit un traicté de
livrer le petit Prince d'Escoce aulx Angloys, et que ce
qui est allé d'hommes, d'artillerye et de monitions, par
dellà, et les ostages qu'on a prins de ce costé, a esté plus
à ces fins qu'en intention d'espugner le chasteau; et que
cella a esté aulcunement découvert, ou aulmoins l'on en a
eu tant de souspeçon qu'il y a esté remédyé; et je sçay que
la grand mère a dict icy que le petit Prince, son petit filz,
estoit en très grand danger, dont prioit Dieu qu'elle le
voulût préserver. Et sur ce, etc.</p>

<p class="right">Ce <span class="xs">XXVIII</span><sup>e</sup> jour de may 1573.</p>

<p><span class="pagenum"><a id="Page_338"> 338</a></span></p>

<h2>CCCXX<sup>e</sup> DÉPESCHE</h2>

<p class="center">&mdash;du <span class="xs">III</span><sup>e</sup> jour de juing 1573.&mdash;</p>

<p class="center">(<i>Envoyée exprès jusques à la court par Jacques.</i>)</p>

<p class="hanging indent">
Audience.&mdash;Négociation du mariage.&mdash;Déclaration d'Élisabeth qu'elle ne livrera
pas le comte de Montgommery au roi; protestation de sa part qu'elle
ne lui donnera aucun secours.&mdash;Affaires d'Écosse.&mdash;Seconde audience.&mdash;Communication
de la décision des états de Pologne, qui ont fait élection
du duc d'Anjou pour leur roi.&mdash;Capitulation de Lislebourg.&mdash;Satisfaction
de la reine sur l'élection du duc d'Anjou.</p>

<p class="dest">Au Roy.</p>

<p>Sire, avant que recepvoir vostre dépesche, du vingt
quatriesme du passé, j'avoys esté parler du contenu en
celle du dix huictiesme auparavant à ceste princesse pour,
en premier lieu, la prier que si, sur le faict de l'entrevue,
elle ne vous avoit par ses lettres et par son ambassadeur
respondu si clèrement et sans condicion, comme le
requéroit la réalité de l'offre que luy aviez faicte, elle
me voulût dire maintenant quelque chose qui peût supléer
à la satisfaction de ce que Voz Majestez Très Chrestiennes
en desiroient; que s'estant le comte de Montgommery,
ainsy qu'on vous l'avoit dict, retiré par deçà pour y recouvrer
nouveaux secours, affin de tenter de rechef l'entreprinse,
qu'il avoit une foys fallye, de mettre du refraychissement
dans la Rochelle, que, non seulement elle ne
voulût permettre qu'il en tirât pas ung de ce royaulme,
mais qu'elle le feist saysir et ses complices, pour les remettre
en voz meins, affin d'en fère justice, parce qu'ilz
s'estoient desjà efforcés de vous fère la guerre, et de
rompre la bonne confédération d'entre ces deux royaulmes;
que Vostre Majesté avoit trouvé bien estrange qu'elle eût
<span class="pagenum"><a id="Page_339"> 339</a></span>
envoyé des forces et de l'artillerye en Escoce; et desiriez
sçavoyr si elle vouloit demeurer aulx bons termes du traicté,
de procurer conjoinctement une bonne paciffication dans
le pays, ou bien y procéder par les armes, luy racomptant,
au surplus, de l'estat du siège de la Rochelle, et des aultres
exploictz qui se faysoient en vostre royaulme, sellon
qu'il estoit contenu dans voz lettres.</p>

<p>A quoy la dicte Dame m'a respondu qu'elle espéroit
que Voz Majestez, touchant l'entrevue, resteroient assez
bien satisfaictes de ce qu'elle vous en avoit mandé par ses
lettres, et faict dire par son ambassadeur, et qu'elle desiroit
bien fort estre esclarcye si c'estoit par la seule importunité
de Monseigneur le Duc, lequel elle estoit bien
advertye, de plusieurs endroictz, qu'il avoit beaucoup d'honneste
affection vers elle, ou bien si la volonté de la Royne,
vostre mère, avoit concoru libérallement à ce que ceste
offre se feist, attandu que auparavant elle l'avoit contredicte,
sinon qu'elle veist le mariage tout assuré: dont attandoit
là dessus une dépesche de son ambassadeur, après
laquelle il n'y auroit plus de remises que celles que Voz
Majestez Très Chrestiennes y voudroient mettre; qu'elle
me pouvoit jurer, avec vérité, qu'elle ne sçavoit, en façon
du monde, que le comte de Montgommery fût en ce royaulme,
et, quand il y viendroit, elle vous respondroit de mesmes
que feist le feu Roy, vostre père, à la feu Royne Marie,
sa s&oelig;ur,&mdash;«Qu'il ne vouloit estre le bourreau de la Royne
d'Angleterre;»&mdash;Et ainsy, que Vostre Majesté l'excusât, si
elle ne vouloit être le bourreau de ceulx de sa religion,
non plus qu'il ne l'avoit voulu estre de ceulx qui n'estoient
pas de la sienne, mais qu'elle vous promettoit qu'elle le
guarderoit bien qu'il ne fît rien contre Vostre Majesté, et
<span class="pagenum"><a id="Page_340"> 340</a></span>
qu'il ne retournast plus à ce que, sans qu'elle le sceût, ny
le consentît, il avoit une foys entreprins; et qu'il estoit
bien vray, comme je le disoys, que la comtesse de Montgommery,
accompaignée des parantz et amys de son mary,
avoient esté vers elle pour la prier de beaucoup de choses,
mais qu'elle leur avoit respondu qu'elle n'avoit esté du premier
conseil du dict comte, et ne vouloit estre du segond;
et avoit esté bien esbahie comme il n'avoit voulu accepter
les bonnes offres de Vostre Majesté, et que la dicte comtesse
luy avoit respondu qu'il s'estoit trop légièrement
obligé, par promesse et par sèrement, à ceulx de la Rochelle,
de leur admener le secours, non en intention que
ce fût contre l'honneur et le service de Vostre Majesté,
mais pour donner quelque respict aulx assiégés, et aulx
aultres de leur party, de pouvoir impétrer aulcunes tollérables
condicions, pour la seureté de leur vye et de leur religion,
et qu'il avoit à se pleindre infinyement de ce que les
Angloys ne luy avoient quasy rien tenu de ce qu'ils luy
avoient promis: et que la dicte comtesse avoit exprimé
cella, avec tant de larmes et avec tant d'humbles requestes,
assistées de celles de ses amys, qu'ilz l'avoient assez esmue,
mais néantmoins qu'elle ne leur avoit octroyé, ny octroyeroit,
rien qui peût estre contre Vostre Majesté;</p>

<p>Que, des choses d'Escoce, elle m'avoit naguyères respondu,
ce qu'elle me confirmoit de rechef, qu'elle ne prétandoit
qu'il y fût attempté par armes, ny par traicté, aulcune
chose, au préjudice ou diminution de l'allience de
France, et que seulement elle avoit satisfaict au desir des
Estatz du pays, aulxquelz elle estimoit que Vostre Majesté
avoit aussy intention de satisfère; et que le S<sup>r</sup> de Vérac
pourroit maintenant cognoistre comme elle y avoit procédé;
<span class="pagenum"><a id="Page_341"> 341</a></span>
que, quand au siège de la Rochelle, et les aultres exploictz
de guerre de vostre royaulme, elle les déploroit en toutes
sortes pour voyr que la clémence du prince vers les subjectz,
et l'obéyssance des subjectz vers leur prince, et la
socialle amityé d'entre les mesmes subjectz, estoient converties
en aultres bien contrayres effectz de fureur, de désobéyssance,
et d'une très violente inimityé, dont n'y avoit
personne, soubz le ciel, qui desirât plus d'y voyr bientost
quelque bon remède qu'elle faysoit. Et a terminé ceste
audience en plusieurs semblables propos, pleins de grande
bienvueillance vers Vostre Majesté.</p>

<p>Depuys, aussytost que le courrier a esté arrivé avec la
dépesche, du vingt quatriesme du présent, j'ay renvoyé supplier
la dicte Dame de me vouloir ouyr sur aulcunes choses,
que me commandiez de luy fère incontinent sçavoir. De
quoy elle s'est assez esbahye que ce pouvoit estre, et
m'a pryé que je luy concédasse ung jour pour satisfère
à ses mèdecins, qui luy avoient ordonné quelque chose pour
le mal de teste que j'avois veu qu'elle avoit.</p>

<p>Cepandant, Sire, l'aultre courrier angloys, qui m'a
apporté vostre aultre dépesche, du vingt cinquiesme du
passé, est arrivé, sur laquelle, après avoyr, à meins
joinctes, et les genoux en terre, loué et remercyé Dieu
de l'élection de Monseigneur, frère de Vostre Majesté,
à la couronne de Pouloigne, j'en suis allé porter la nouvelle
à la dicte Dame, et luy en ay faict l'expresse
conjouyssance, que Voz Majestez me commandoient,
avec le récit en quoy en sont les choses, sellon que voz
ambassadeurs vous l'avoient escript; et que vous la priez
de croyre que, tant plus vous viendroit d'augmentation de
grandeur et de puissance, et plus d'accessions de biens et
<span class="pagenum"><a id="Page_342"> 342</a></span>
d'honneur à vostre couronne, plus Voz Majestez se confirmoient
de vouloir honnorer et aymer la dicte Dame; et
pourchassiez tousjours beaucoup plus instamment, en temps
de voz prospéritez, que non en voz adversitez, l'accomplissement
de son mariage avec Monseigneur le Duc, vostre
frère, luy faysant là dessus une particullière mencion
du grand desir que Mon dict Seigneur le Duc avoit de la
venir bientost mettre en possession de l'entier et pur don
qu'il luy avoit faict de luy mesmes.</p>

<p>A quoy la dicte Dame, surprinse de quelque admiration
d'une si grande nouvelle, comme est celle de l'élection de
Mon dict Seigneur, m'a respondu qu'elle vous remercyoit
infinyement de la bonne et prompte part, qu'il vous plaisoit luy
fère, de la joye, que Vostre Majesté et la Royne,
vostre mère, en aviez reçue; qui estoit si grande en elle,
qu'elle avoit de quoy mutuellement s'en resjouyr à non
moindre mesure avec Voz Majestez; et qu'il y avoit plusieurs
considérations de la concurrence des compéditeurs,
de la rarité de l'acte, et de l'occasion des temps, qui rendoient
ceste élection très ample et très honnorable pour
vostre couronne, et bien heureuse pour voz meilleurs
alliez, desquelz elle vous prioit de croyre que nul en sentiroit
le plaisir plus parfaict et accomply qu'elle.</p>

<p>Et s'estant eslargie en divers propos et en aulcunes assez
curieuses demandes là dessus, sçavoyr: si l'Empereur
se trouvoit offancé? si Mon dict Seigneur feroit maintenant
la guerre aux Turcs? s'il l'auroit contre le Moscovite?
s'il espouseroit la princesse de Pouloigne? quand il pourroit
partir pour ce voyage? et s'il laysseroit le siège de la
Rochelle pour y aller? Et luy ayant respondu à tout avec le
plus de discrétion que j'ay peu, elle est venue, quand à
<span class="pagenum"><a id="Page_343"> 343</a></span>
Monseigneur le Duc, à me dire qu'elle luy restoit très obligée
à jamais pour sa persévérance vers elle, laquelle toutesfoys
elle pensoit bien que ne seroit semblable, ou aulmoins
ne dureroit guyères, s'il l'avoit une foys veue ainsy
passée d'aage comme elle est; et que les doubtes et difficultez,
qu'elle voyoit en cest affère, et l'escrupulle que la
Royne, vostre mère, avoit faict de l'honneur de Mon dict
Seigneur le Duc, son filz, en cest endroict, joinct que deux
ans s'estoient desjà écoulés depuis le propos encommancé,
elle estoit quasy réduicte à ne debvoir plus penser de se
maryer, ny donner la peyne à Monseigneur le Duc de
venir.</p>

<p>Sur quoy luy ayant faict et redoublé toutes les réplicques,
que j'ay estimé opportunes, pour rejetter bien loing
ceste sienne dellibération, elle m'a dict qu'elle attandroit
ce que, sur sa dernière responce, il vous plairoit luy fère
entendre. Et puis, d'elle mesmes, a adjouxté que, depuis
vingt quatre heures, elle avoit entendu que le comte de
Montgommery estoit arrivé à l'isle de With, et que soubdein
elle luy avoit dépesché sir Artus Chambernan pour
l'advertyr qu'elle ne tenoit en si peu vostre amityé, qu'elle
luy voulût permettre de venir en sa court, au retour de telz
exploictz qu'il venoit de faire, et qu'elle vous assuroit,
Sire, qu'il ne tireroit aulcun moyen de ce royaulme
pour vous nuyre; et, quand aulx choses d'Escoce, si le S<sup>r</sup>
de Vérac trouvoit maintenant sur le lieu qu'elles n'allassent
sellon le traicté, qu'elle seroit preste de les redresser fort
volontiers de sa part. Qui est, en substance, tout ce que,
pour ceste foys, j'ay peu recueillir des propos de la dicte
Dame.</p>

<p>Et, au partir d'elle, j'ay conféré avec milord trézorier,
<span class="pagenum"><a id="Page_344"> 344</a></span>
avec milord de Lestre et M<sup>e</sup> Smith, les troys ensemble,
et puis fort amplement avec chacun à part, pour
voyr si, de leur propos, je pourrois tirer aulcune conjecture
sur les choses de vostre segonde lettre que j'ay moy
mesmes déchiffrée. Et, après qu'ilz ont eu, aussy bien que
leur Mestresse, admiré l'élection de Monseigneur, ilz m'ont
dict, touchant le propos de Monseigneur le Duc, que, quand
Vostre Majesté voudroit remettre les choses au mesme
trein qu'elles estoient auparavant l'évènement de Paris, ou
aulmoins non tant hors de chemin comme elles vont maintenant,
que vous retrouveriez leur Mestresse, et eulx, au
mesme endroict que vous les aviez layssés. Et m'ont confirmé,
au reste, ce que leur Mestresse m'avoit dict du
comte de Montgommery et de l'Escoce, et qu'après qu'ilz
auront plus amplement devisé avec la dicte Dame ilz traicteront,
ung jour de ceste sepmayne, davantage avecques
moy. Et sur ce, etc. <span class="i2">Ce <span class="xs">III</span><sup>e</sup> jour de juing 1573.</span></p>

<p class="blockquote">
Je suis en quelque traicté avec la comtesse de Montgommery,
par interposées personnes, de fère retourner son mary à l'obéyssance
de Vostre Majesté; et, s'il vous plaist, Sire, que je luy permette
de venir parler à moy, l'on me donne espérance que je le
pourray réduyre. L'on me vient d'advertyr que le comte de Morthon
et les Angloys, qui sont devant le chasteau de Lillebourg<a name="FNanchor_19" id="FNanchor_19" href="#Footnote_19" class="fnanchor">[19]</a>, ont capitulé
avec ceulx de dedans, et que le chasteau recognoit maintenant le
jeune Prince à Roy.</p>

<p class="dest">A la Royne</p>

<p>Madame, je n'allay jamais avec plus d'ayse, ny avec plus
de parfaicte affection, porter aulcune nouvelle, en part du
monde, que je feys, hier, à ceste princesse, celle de l'élection
<span class="pagenum"><a id="Page_345"> 345</a></span>
qu'ont faict les Estatz de Pouloigne de Monsieur, vostre
filz, pour leur Roy, et vous prometz, Madame, que j'ay miz
peyne de fère voyr à la dicte Dame combien il plaist à Dieu de
bénire voz enfans; qui les ayantz faictz princes très royaulx
d'extraction, les faict encores devenir Roys par élection,
et qu'elle pouvoit cognoistre par là combien elle confirmeroit
son vouloir avec celluy de Dieu, de fère aussy élection
de Monseigneur le Duc, vostre troysiesme filz, pour la venir
accompaigner à ceste couronne.</p>

<p>Elle a monstré de réputer ceste nouvelle pour la plus
grande et la plus honnorable pour le Roy, et la plus comble
de félicité pour Vostre Majesté, et la plus pleyne d'esplandeur
et de gloyre pour Monsieur, et encores la
plus heureuse pour la France, que nulle aultre qui fût advenue,
depuis que le royaulme est estably; et m'a dict
que, oultre la part que luy aviez faicte de vostre joye, elle
en prenoit ugne aultre en elle mesmes de celle qu'elle
imaginoit estre si accomplye en vous, qu'elle surabondoit
beaucoup pour elle, et pour toutz ceulx qui, comme elle,
aymoient et honnoroient parfaictement Vostre Majesté.</p>

<p>Et, bien qu'elle m'ayt faict, là dessus, quelques assez curieuses
demandes, et m'ayt tenu des propos assez remis et
froidz, touchant l'aultre faict de Monseigneur le Duc, si m'a
elle dict que ceste nouvelle élection de Monsieur vous
debvoit fère espérer l'accomplissement du reste de la prophétie,
qu'on vous avoit donnée, que vous verriez toutz voz
enfans Roys, et que mesmes ce ne seroit sellon la maulvayse
interprétation que aulcuns en faysoient, que cella se
debvoit entendre de la mesmes couronne de France, l'ung
après l'aultre, car Dieu feroit que vous les verriez toutz
troys, à la foys, roys de troys grandz royaumes, et a monstré
<span class="pagenum"><a id="Page_346"> 346</a></span>
la dicte Dame de fouyr d'un costé, et de se fère poursuyvre
par ung aultre, sur le dict propos de Monseigneur
le Duc. Dont est besoing, Madame, de la fère parler, ceste
foys, si cler qu'il n'y puisse rester aulcune particulle d'ambiguyté.
Et je trouve, Madame, que surtout il est expédiant
que le comte de Lestre soit promptement gratiffié
de quelque honneste présant, et pareillement milord trézorier,
et toutz deux entretenuz de quelques gracieuses
lettres de la mein de Vostre Majesté et de Monseigneur
le Duc. Car l'on s'esforce, à grand pris, de les attirer à ung
aultre party fort contrayre au vostre, et ne pourra ce
qu'employerez en cest endroict estre perdu, car aulmoins
retiendront ceulx cy ceste princesse, et ce royaulme, tousjours
à vostre intelligence pour cepandant conduyre voz affères
ailleurs. Sur ce, etc. <span class="i2">Ce <span class="xs">III</span><sup>e</sup> jour de juing 1573.</span></p>

<h2>CCCXXI<sup>e</sup> DÉPESCHE</h2>

<p class="center">&mdash;du <span class="xs">VI</span><sup>e</sup> jour de juing 1573.&mdash;</p>

<p class="center">(<i>Envoyée exprès jusques à la court par Joz, mon secrétère.</i>)</p>

<p class="hanging indent">
Conseil tenu en Angleterre à l'occasion de l'élection du roi de Pologne.&mdash;Sollicitations
de nouveaux secours pour le comte de Montgommery et la
Rochelle.&mdash;Certitude de la reddition de Lislebourg.&mdash;Communication secrète
faite au roi par le prince d'Orange.</p>

<p class="dest">Au Roy.</p>

<p>Sire, après avoyr, dimenche dernier, notiffié à la Royne
d'Angleterre l'heureuse élection du Roy de Pouloigne,
vostre frère, toutz ceulx de son conseil se sont, le lundy
et mardy, assemblés à Grenvich pour prendre, sur ceste
grande nouvelle, nouvelles résolutions ez choses de France;
<span class="pagenum"><a id="Page_347"> 347</a></span>
qui ne sçay encores quelles elles sont. Il est vray que s'estantz
lors les amys du comte de Montgommery présentés,
avec plus d'instance que jamays, pour luy impétrer ung
nouveau renfort, ou quelques nouvelles provisions, ilz n'ont
pas esté tant esconduictz des dictz du conseil comme ilz
ont esté reboutés de la dicte Dame.</p>

<p>J'ay sceu aussy, Sire, qu'après le dict conseil à Grenvich,
un party de cent mille escus a esté conclud et arresté
en ceste ville, pour en estre faict le payement, par tout ce
moys de juing, à Noremberg, Hambourg et Couloigne,
mais la pluspart à Noremberg, au mandement du duc de
Cazimir ou du duc Christofle son frère, (dont vous plaira,
Sire, fère prendre garde en Allemaigne;) et que, d'aultre
costé, l'on a ordonné que le comte d'Essex, avec troys ou
quatre mille angloys, et bonne provision d'argent et de
monitions, passera en Irlande pour réprimer les saulvages
qui commancent de rechef à tumultuer.</p>

<p>L'on a aussi dépesché en Escoce pour advertyr le S<sup>r</sup> de
Quillegreu que, commant que ce soit, il y ayt à mettre
l'accord; mais cepandant est arrivé l'advertissement comme
le chasteau de Lillebourg est rendu au jeune Roy, bien
qu'on ne publie encores à quelles condicions: dont je creins
qu'il y ayt couru de l'argent, et que, pour la réputation,
l'on a voulu que le canon ayt tiré, premier que parler de se
rendre.</p>

<p>Le S<sup>r</sup> de Lumbres, en venant de Hollande, a esté prins
sur mer par des pirates angloys, qui ne le cognoissoient
poinct, et l'ont descendu par deçà. Il doibt aller trouver demein
ceste princesse à Grenvich; et aujourdhui, bon matin,
il a mandé secrettement quérir ung de mes plus confidans
gentilshommes pour me communiquer chose qui importoit
<span class="pagenum"><a id="Page_348"> 348</a></span>
à vostre service, dont luy ay envoyé le S<sup>r</sup> de Vassal; et
il m'a mandé qu'il estoit dépesché vers Vostre Majesté par
le prince d'Orange son mestre, et qu'il me prioit de vouloir
envoyer quérir en dilligence son passeport par ung des
miens, à qui il commettroit son pacquet pour luy passer la
mer avec ung de ses gens qui l'yroit attandre à Abbeville,
parce qu'on avoit aulcunement icy suspecte sa venue. Sur
ce, etc. <span class="i2">Ce <span class="xs">VI</span><sup>e</sup> jour de juing 1573.</span></p>

<h2>CCCXXII<sup>e</sup> DÉPESCHE</h2>

<p class="center">&mdash;du <span class="xs">IX</span><sup>e</sup> jour de juing 1573.&mdash;</p>

<p class="center">(<i>Envoyée à la court par le S<sup>r</sup> de Vérac.</i>)</p>

<p class="hanging indent">
Départ de M<sup>r</sup> de Vérac pour retourner en France.&mdash;Son audience de congé.&mdash;Ses
plaintes de n'avoir pu se rendre en Écosse.&mdash;Excuses données
par la reine.&mdash;Ses protestations qu'elle n'a voulu porter aucune atteinte
au traité.&mdash;Favorable disposition d'Élisabeth sur la négociation du mariage.</p>

<p class="dest">Au Roy.</p>

<p>Sire, n'ayant esté possible au S<sup>r</sup> de Vérac, en façon du
monde, de passer en Escoce, par l'empeschement que le
comte de Morthon, ou bien ceulx cy, et, par advanture, eulx
et luy tout ensemble, luy ont faict, il va retrouver maintenant
Vostre Majesté pour luy compter le succès de son
voyage, et comme (sur la pleincte que j'ay faicte à la Royne
d'Angleterre que, ayant le dict S<sup>r</sup> de Vérac couru tout ce
royaulme, et veu les bords de celluy d'Escoce, il s'en retournoit
sans s'estre apperceu que, en l'ung ny en l'aultre, luy
eut esté uzé ce qui se debvoit à l'allience ancienne, ny ce qui
s'espéroit de la rescente confédération avec Vostre Majesté,)
la dicte Dame s'en est non petitement troublée. Laquelle
<span class="pagenum"><a id="Page_349"> 349</a></span>
a incontinent appelé ceulx de son conseil, en présence du
dict S<sup>r</sup> Vérac, pour se plaindre bien fort aygrement à eulx
de ceste faulte, et a monstré, avec parolles et visage plein
de courroux, qu'elle vouloit bien fort en demeurer excusée
vers Vostre Majesté; et, m'ayant tiré à part, m'a juré que
son intention avoit esté que le dict S<sup>r</sup> de Vérac passât,
ou bien, si le comte de Morthon ne le vouloit aulcunement
permettre de luy, que ce fût aulmoins le S<sup>r</sup> de Sabran; et
que, quand il playroit à Vostre Majesté d'y envoyer quelqu'ung,
elle offroit, dez à présent, le passage sans aulcune
difficulté; et que, quand à ce qui estoit advenu du chasteau
de Lillebourg, elle vous envoyeroit ung gentilhomme
exprès pour vous en donner si bon compte, que Vostre Majesté
cognoistroit qu'elle n'y avoit procédé sinon jouxte le
traicté, pour ayder à réduyre a l'obéyssance du jeune
Prince, son nepveu, ceulx qui tenoient fort dans le dict
chasteau, et garder qu'ilz ne nuysissent à elle, sans y avoyr
rien retenu en sa puissance, ny rien altéré de l'ancienne
allience que Vostre Majesté a avec les Escouçoys.</p>

<p>A quoy je luy ay respondu que le dict S<sup>r</sup> de Vérac ne
pouvoit fère qu'il ne vous racomptât au long ce qui luy estoit
advenu, et ce qu'il avoit apprins en son voyage, et qu'à Vostre
Majesté, puis après, seroit de juger si les articles du traicté
avoient esté bien guardés, ou non, en ceste entreprinse
d'Escoce; car, puisque j'étois l'un de ceulx, qui avoient été
présentz, quand elle avoit levé la mein à Dieu pour les jurer,
je ne voulois mal juger de sa conscience, ains voulois laysser
ce propos pour luy fère entendre ce que Vostre Majesté
me commandoit de luy dire de celluy de l'entrevue. Et
ainsy ay passé à luy réciter, par le menu, tout le contenu de
vostre lettre du <span class="xs">XXX</span><sup>e</sup> du passé; et lui ay baillé celle que la
<span class="pagenum"><a id="Page_350"> 350</a></span>
Royne, vostre mère, luy escripvoit; qui me semble, Sire,
qu'après qu'elle l'a eue leue fort distinctement, et qu'elle
a eu fort bien prins les raysons que je luy ay déduictes, et
celles que, sur les siennes, je luy ay réplicquées, elle est
demeurée mieulx disposée vers l'entrevue et vers le mariage,
que je ne l'y avoys vue de longtemps, et m'a promis
de vous y mander bientost une si bonne responce,
qu'elle espéroit qu'elle vous contanteroit.</p>

<p>Or, Sire, le S<sup>r</sup> de Vérac vous comptera en quoy en restent
les choses, et qu'est ce qu'avons entendu de la capitulation
du dict chasteau de Lillebourg, et du malcontantement qu'en
ont eu les principaulx seigneurs d'Escoce, qui se sont départis,
à ceste occasion, la pluspart, d'avec le dict Morthon, et ce
qui nous semble qui pourroit estre maintenant uzé par dellà
pour vostre service, ensemble d'aulcuns propos que j'ay esté
d'advis qui fussent suivys avec ceulx de la Rochelle, qui sont
icy. Sur ce, etc. <span class="i2">Ce <span class="xs">IX</span><sup>e</sup> jour de juing 1573.</span></p>

<h2>CCCXXIII<sup>e</sup> DÉPESCHE</h2>

<p class="center">&mdash;du <span class="xs">XVII</span><sup>e</sup> jour de juing 1573.&mdash;</p>

<p class="center">(<i>Envoyée exprès jusques à la court par le S<sup>r</sup> de Sabran.</i>)</p>

<p class="hanging indent">
Délibération des seigneurs du conseil sur la négociation du mariage.&mdash;Mission
donnée au capitaine Orsey de passer en France.</p>

<p class="dest">A la Royne</p>

<p>Madame, ayant la Royne d'Angleterre trouvé en la lettre,
que vostre Majesté luy a escripte, du <span class="xs">XX</span><sup>e</sup> du passé,
aultant de satisfaction comme elle en demandoit pour le
faict de l'entrevue, et plus qu'elle n'en avoit espéré, je l'ay
fort instamment priée que, puisque la volonté du Roy et
celle de Vostre Majesté, et toutes celles qui sont dans le
<span class="pagenum"><a id="Page_351"> 351</a></span>
cueur de Monseigneur le Duc, avec sa mesmes personne,
venoient estre si entièrement remises en sa mein qu'elle
n'avoit rien plus que doubter de vostre costé, qu'elle
voulût aussy du sien maintenant se résouldre si bien à la
correspondance, laquelle vous aviez tousjours espéré d'elle,
que n'eussiez aulcune occasion de vous en douloir; et que
pourtant elle voulût accepter la dicte entrevue, et fère expédier
les seuretés que je demandois. A quoy la dicte
Dame a monstré, en plusieurs sortes, qu'elle y avoit si bonne
disposition que j'ay espéré de pouvoir promptement tirer
d'elle une responce du tout conforme à ma demande;
mais milord de Burgley, qui n'a ozé procéder seul en cella,
a trouvé moyen de fère assembler les seigneurs de ce conseil
pour leur proposer le contenu de vostre dicte lettre,
affin que, par l'honnesteté d'icelle, et de l'offre que Vostre
Majesté y fesoit, ils fussent induictz d'approuver non seulement
l'entrevue, mais tout ce qui se doibt espérer d'icelle.</p>

<p>Dont est advenu que la dicte Dame m'a faict communicquer
les argumentz qu'ilz ont débatus entre eulx, qui,
encores que milord de Burgley ayt monstré de fère grand
cas qu'il eût gaigné ung poinct, qu'il dict estre fort nécessayre
à l'advancement du propos, (c'est de l'avoir faict de
rechef approuver par le dict conseil;) si, luy ay je faict cognoistre
qu'il ne pouvoit revenir à vostre satisfaction qu'en
lieu que la Royne, sa Mestresse, et eulx debvoient accepter
vostre offre, et vous envoyer incontinent les seuretés,
elle et eulx ayent mis en termes quelque aultre chose. Et,
à dire vray, Madame, encores que je trouve, en ceste princesse
et en toutz les siens, une trop plus ouverte et meilleure
disposition vers cest affère que, dix moys a, je ne les y avoys
veus, et que le comte de Lestre semble s'y affectionner
<span class="pagenum"><a id="Page_352"> 352</a></span>
grandement, et le dict milord de Burgley aussy, à l'envy
l'ung de l'aultre, et que le comte de Sussex, M<sup>e</sup> Smith et
aultres monstrent d'y convenir, et allèguent toutz des occasions
grandes et nécessayres du dict mariage pour leur
Mestresse et son estat, si ne me peut nullement playre
ceste leur responce; et j'ay tant de preuves de l'inconstance
et changementz de leurs dellibérations que je ne puis
prendre grande espérance, ny ne veulx fère guyères espérer
à Vostre Majesté d'eulx, sinon aultant que j'en toucheray
avec la mein, et que j'en verray par effect. Dont
vous supplye très humblement, Madame, que, pendant que
l'affère est fervant et chauld, il vous playse incister qu'il
soit du tout accomply ou bien du tout délayssé.</p>

<p>Et m'a quelqu'un adverty que toutes choses sont icy
maintenant pour vous, et qu'il y a une occulte occasion
dans ce royaulme qui vous dispose assez bien cest affère
pour le rendre effectué avant le prochein septembre, s'il
est bien vifvement mené, mais, s'il ne s'accomplit entre cy
et là, il n'y a apparance qu'il se puisse jamays plus conduyre.
Le cappitayne Orsey, lequel elle envoye maintenant
par dellà, a esté pensionnayre du feu Roy, vostre mary,
et monstre avoir bonne inclination à la France; il est tout
entièrement du comte de Lestre; et la Royne faict cas de
luy. Sur ce, etc.</p>

<p class="right">Ce <span class="xs">XVII</span><sup>e</sup> jour de juing 1573.</p>

<p><span class="pagenum"><a id="Page_353"> 353</a></span></p>

<h2>CCCXXIV<sup>e</sup> DÉPESCHE</h2>

<p class="center">&mdash;du <span class="xs">XX</span><sup>e</sup> jour de juing 1573.&mdash;</p>

<p class="center">(<i>Envoyée exprès jusques à Bouloigne par le S<sup>r</sup> Cavalcanti.</i>)</p>

<p class="hanging indent">
Déclaration faite par Burleigh à l'ambassadeur que, si la paix n'est pas promptement
rétablie en France, la reine d'Angleterre est décidée à prendre parti
pour les protestans.&mdash;Efforts de l'ambassadeur pour s'opposer à cette résolution.&mdash;Affaires
d'Écosse.&mdash;Mission du capitaine Orsey.</p>

<p class="dest">Au Roy.</p>

<p>Sire, le cappitayne Orsey partira dans bien peu d'heures,
d'icy, pour aller trouver Voz Majestez, avec la responce que
faict, de sa mein, la Royne, sa Mestresse, aulx lettres que
la Royne, vostre mère, luy avoit escriptes. Sa dicte Mestresse
et ceulx de ce conseil ont entendu les effortz qui ont
esté faictz, ainsy qu'ilz disent, le <span class="xs">XXVIII</span><sup>e</sup> du passé et le <span class="xs">V</span><sup>e</sup>
d'estuy cy, à la Rochelle; et m'a milord de Burgley mandé
qu'elle et eulx sont fort esmeus de voyr que les choses
vont à l'extrémité, et que Vostre Majesté ne veult entendre
à la modération qui se pourroit bien trouver en cecy, s'il
vous playsoit conférer avec les princes, intéressez en la cause
de la religion, des moyens d'assurer une bonne et perdurable
paix en vostre royaulme; et que la dicte Dame et
eulx seroient enfin contreinctz de vous remonstrer que voz
subjectz ne combattent pour vous dénier rien de ce qu'ilz
vous doibvent, ny pour usurper rien qui appartienne à
vostre grandeur, car recognoissent estre très obéyssantz
subjectz de vostre Majesté, qui ne tiennent fermées leurs
portes que pour ne souffrir la violence qu'on leur veult fère,
d'abjurer leur religion, sans tenir ny ordre, ny forme,
pour les instruyre, et persuader à une aultre, que seulement
<span class="pagenum"><a id="Page_354"> 354</a></span>
avec l'espée et la mort: chose qu'ilz sçavent bien
que Vostre Majesté ne soufriroit qu'il se fît de mesmes, en
Angleterre, vers ceulx qui sont réputez catholicques romains;
et que le dict de Burgley m'avoit souvent remonstré,
et remonstroit encores, que ceste cause touchoit de si
près à la conscience et à la seureté de la Royne, sa Mestresse,
et à la tranquillité de son estat, qu'il me vouloit
librement dire que l'amityé ne pourroit aulcunement durer
entre ces deux royaulmes, si Vostre Majesté continuoit de
poursuyre l'extermination de leur religion, ainsy qu'il a
commancé.</p>

<p>Je ne luy ay encores rien respondu là dessus, réservant
de le fère, en présence, quand j'iray parler à sa Mestresse.
Je notte bien que c'est ung trêt qui m'advertit de prendre
garde à leurs déportementz, et à ce qui pourra résulter de
la conférance du comte de Montgommery avec ung gentilhomme
de ceste court, qu'on a envoyé parler à luy, jusques
en la mayson de madame Messen, à trente mille d'icy, et à
ce aussy que je pourray descouvrir qui se résouldra avec
ung agent du comte Palatin, duquel l'on attand, d'heure en
heure, la venue en ceste court. Néantmoins j'espère que,
sur la dépesche de Vostre Majesté, du <span class="xs">X</span><sup>e</sup> du présent, laquelle
je viens de recepvoir, je pourray remectre les choses en
quelques meilleurs termes, et plus conformes de vostre
desir. Et desjà j'ay si bien imprimé à plusieurs de ceste
court que Vostre Majesté mettroit, de bref, la paix en son
royaulme, et ay trouvé moyen de le fère ainsy entendre au
comte de Montgommery, que ny eulx ne parlent si fort de
luy bailler nouveau renfort, ny luy inciste plus tant de l'avoyr
comme il faysoit auparavant. Et desjà Lorges, son
filz, et la plupart des françoys, qui sont revenus de devant
<span class="pagenum"><a id="Page_355"> 355</a></span>
la Rochelle, s'embarquent pour passer en Hollande et à
Fleximgues, ensemble plusieurs angloys, de ceulx qui
parlent françoys, et plusieurs walons avec eulx.</p>

<p>Et, au regard des choses d'Escoce, l'on m'a confirmé
encores aujourdhuy, Sire, qu'elles vont ainsy que je le
vous ay mandé par mes précédantes; et m'a l'on dict davantage
que le S<sup>r</sup> de Ledington est mort, et que le comte
de Morthon est après à fère tenir quelque assemblée d'Estatz,
où ceulx cy s'attandent bien qu'il y fera proclamer la
Royne d'Angleterre protectrice du jeune Roy, et du
royaulme d'Escoce, durant sa minorité.</p>

<p>J'ay mis peyne de disposer le cappitayne Orsey sur trois
principalles particullaritez: sçavoir, celle de la ligue, du
mariage et du faict du dict Escoce, le mieulx qu'il m'a esté
possible; et je croy qu'il se portera, en l'acquit de sa légation,
que sa Mestresse luy a donnée là dessus, comme
homme qui desire de la voyr vivre en grande et bien
estroicte amityé avec Vostre Majesté. Sur ce, etc.</p>

<p class="right">Ce <span class="xs">XX</span><sup>e</sup> jour de juing 1573.</p>


<p class="blockquote">
Le cappitayne Orsey vous fera supplication pour le comte de Montgommery.</p>

<p><span class="pagenum"><a id="Page_356"> 356</a></span></p>

<h2>CCCXXV<sup>e</sup> DÉPESCHE</h2>

<p class="center">&mdash;du <span class="xs">XXII</span><sup>e</sup> jour de juing 1573.&mdash;</p>

<p class="center">(<i>Envoyée exprès jusques à Calais par Estienne.</i>)</p>

<p class="hanging indent">
Audience.&mdash;Négociation du mariage.&mdash;Déclaration d'Élisabeth qu'elle a
chargé le capitaine Orsey d'offrir sa médiation entre le roi et les protestans
de la Rochelle.&mdash;Conditions sous lesquelles elle pense que se pourrait faire
le traité.</p>

<p class="dest">Au Roy.</p>

<p>Sire, aussytost que j'ay faict sçavoir à la Royne d'Angleterre
que je desiroys parler à elle, elle m'a incontinent
mandé venir, et a faict différer d'aultant le partement du
cappitayne Orsey, affin que, si de mes propos elle comprenoit
qu'il y eût quelque changement ez dellibérations
de Voz Majestez, elle peût aussy fère changer quelque
chose en sa dépesche; mais les propos, que je luy ay tenus,
sont ceulx de vostre lettre du <span class="xs">X</span><sup>e</sup> du présent, qui concernent
le faict du mariage, l'entrevue de Monseigneur le
Duc, la continuation du traicté, le présent estat des choses
d'Escoce, la dilligence que le Roy de Pouloigne faict de
réduyre, non moins par condicions honnestes, et pleines
de vostre clémence, que par force d'armes, ceulx de la
Rochelle à vostre obéyssance, l'approbation de l'élection du
dict Roy de Pouloigne par le commun consens de toutz les
Estatz bien unis du royaulme. Et après, je suis venu à luy
débattre bien fort la responce de ceulx de son conseil, et
que je la prenois comme une forme de deffecte, affin que
la dicte Dame s'explicquât elle mesmes à quoy elle prétandoit
de fère servir ce voyage du dict cappitayne Orsey,
et en quelle sorte elle entendoit de s'employer à la paix
<span class="pagenum"><a id="Page_357"> 357</a></span>
de vostre royaulme. Et puis luy ayant dict, en passant,
que j'estois adverty que les ennemys de son mariage,
quand ilz avoient veu qu'on esclarcissoit bien fort les principalles
difficultez, s'estoient desjà efforcés d'y susciter
beaucoup d'escrupulles à Voz Majestez, je luy en ay faict
prendre plusieurs à elle de ces négociations qui se font
avec son ambassadeur, sans toutesfoys nommer ny luy, ny
ceulx qui négocient avec luy; et n'ay rien obmis de ce que
j'ay estimé qui pouvoit servir de tirer, sur ces particullaritez,
quelque notice de l'intention de la dicte Dame.</p>

<p>Et elle a monstré qu'elle estoit déjà toute préparée de
ce qu'elle me debvoit dire, et m'a respondu que Vostre
Majesté, et la Royne, vostre mère, ne debviez prendre,
sinon de bonne part, qu'elle eût communiqué à ceulx de
son conseil l'offre que luy aviez faicte de l'entrevue, affin
qu'elle ne procédât seule en ung affère, où toutz ceulx de
son royaulme estoient avec elle intéressés; et qu'après avoyr
ouy leurs advis, lesquelz, à dire vray, elle avoit trouvé
fondés en de bien grandes considérations, elle n'avoit peu
du tout leur contredire, ains avoit prins avec eulx cest
honnorable expédient de fère précéder le voyage du cappitayne
Orsey, affin que si Monseigneur le Duc avoit, puis
après, à passer deçà, sa venue fût et plus agréable à tout
ce royaulme, et plus utille à l'effaict pour quoy elle se
faysoit; qu'elle avoit esleu le cappitayne Orsey, comme
affectionné à vostre couronne, pour fère ceste légation,
laquelle n'estoit dissemblable à celle que plusieurs aultres
princes, de non meilleure qualité qu'elle, avoient
bien envoyé fère, d'aultres foys, aulx feus Roys, vostre
ayeul et père, en temps moins pressé qu'estui cy, qui ne
s'en estoient retournés esconduictz:</p>

<p><span class="pagenum"><a id="Page_358"> 358</a></span>
«C'est, dict elle, de vous prier que vueillez donner la
paix à voz subjectz, et regaigner l'obéyssance, qu'ilz
vous doibvent, par clémence, en préservant leurs vyes
et leur religion; et qu'elle vous offre son office en cella
pour servir, premièrement, comme Royne, à la réputation et
grandeur de Vostre Majesté, et, puis, comme chrestienne, à
la conservation de ceulx de sa religion; et que, s'il vous
plaist que le gentilhomme, qu'elle envoye, passe jusques
vers le Roy de Pouloigne, vostre frère, pour davantage
manifester et rendre plus cognue ceste sienne bonne intention,
et mesmes le fère entendre à ceulx de la Rochelle,
qu'il sera prest de s'y acheminer; et qu'elle vous supplie
de croyre qu'elle tient en tel compte l'offre et la déclaration
de Voz Majestez vers elle, qu'elle sera infinyement
bien ayse que vous recognoissiez et trouviez, par l'effect
de ceste légation, qu'elle veut commander d'en avoyr recognoissance;
car Dieu void dans son cueur qu'elle la
vouhe et dédie toute à l'honneur et commodicté de Vostre
Majesté et de vostre royaulme, sans qu'elle y cherche
la valeur d'un festu pour elle; et, vous prie que vueillez recepvoir
en ceste façon ce gentilhomme, et en ceste façon en
uzer; et, si voyez que ne vous en puissiez ainsy accommoder,
que vous le renvoyez ardiment comme il est allé;</p>

<p>«Que par ceste mesmes légation, elle mande vous donner
compte des choses d'Escoce, et vous fère voyr qu'il n'a
esté faict préjudice, par dellà, d'ung travers d'un poil, à rien
qui concerne l'allience de vostre couronne, et l'observance
des traictés; qu'elle mande la responce, de sa mein, à la
lettre de la Royne, Vostre mère, et se conjouyt infinyement
avec elle de la prospérité du Roy de Pouloigne, son
filz, et l'advertit de ne se laysser trop aller aulx persuasions
<span class="pagenum"><a id="Page_359"> 359</a></span>
de son aultre filz Monseigneur le Duc; qu'elle ne
faict doubte que plusieurs ne facent de bien maulvayses
sollicitations contre le propos du mariage; et qu'elle me
vouloit bien dire que l'ambassadeur d'Espaigne a trouvé
moyen de se rencontrer, une foys seulement, avec le sien,
à Melun, pour luy en parler; et qu'après avoyr discouru des
choses de Flandres, il luy a miz en avant le filz de l'Empereur,
duquel luy a dict qu'encor qu'il n'ayt esté esleu
Roy de Pouloigne, il ne layrra pourtant d'avoir ung
beau et grand royaume.»</p>

<p>Et s'est la dicte Dame arrestée assez longtemps à discourir
de toutz les susdictz propos, sans que je l'aye interrompue;
puis je luy ay réplicqué, en bref, que, puisqu'elle
dressoit tout l'effect du voyage, du cappitayne Orsey, à
l'honneur et commodicté de Vostre Majesté, je la supplioys
de luy commander de suyvre entièrement ce qui
luy viendroit, ordonné de vostre part, de celle de la Royne
Mère, du Roy de Pouloigne et de vostre conseil, qui sçaviez
mieux en quoy son office vous pourroit estre honnorable
et utille que nulz aultres; et que, si elle me vouloit déclarer
ung peu quelz moyens elle estimeroit bon que voz
Majestez uzassent en cest endroict, je vous en advertiroys
incontinent. Bien la voulois prier de considérer que les
douze ans derniers monstroient estre très nécessayre que
vous procédissiez avec grand caution vers ceulx de la nouvelle
religion, et qu'ilz fussent, de leur costé, plus modérez,
à l'advenir, qu'ilz ne l'avoient esté par le passé.</p>

<p>Elle m'a respondu fort librement qu'elle voudroit qu'octroyssiez
à voz subjectz leur religion, avec quelque exercice
modéré, qui ne fût ny injurieulx, ny insolant, contre
voz aultres subjectz de la religion catholicque; et qu'il
<span class="pagenum"><a id="Page_360"> 360</a></span>
vous pleût, après une si longue guerre, et après tant de
troubles et de ruynes de vostre royaulme, incliner maintenant
à cest expédiant par l'intermission d'elle, comme
d'une princesse qui est en ligue avec Vostre Majesté, et
qui a intérest à la conservation de voz forces, de vostre estat
et grandeur; et que, de tant que aulcuns accidantz passés
mettent voz subjectz en deffience, de ne pouvoir assez
trouver de seureté ez édictz de la paciffication, parce qu'ilz
disent que leurs ennemys uzent de beaucoup de moyens, et
de beaucoup de conseils et d'effortz, pour tousjours les rompre,
que veuillés déclarer à elle ce qu'il vous plerra leur
offrir, et que, sur vostre parolle, elle leur en respondra; et
a espérance qu'ilz s'y confirmeront, et se soubmettront
franchement à vostre obéyssance, ou bien, si voyez que,
par aultre chemin, vous vous puissiez mieulx servir de son
office, elle est preste de s'y employer. En quoy, si faictes
acheminer le dict cappitayne Orsey vers le Roy de Pouloigne,
et à ceulx de la Rochelle, elle entend que luy baillés
ung ou deux gentilhommes pour le dresser en ce qu'il aura
à fère et dire, et pour estre présentz à tout ce qu'il négociera
avec eulx. Et s'est fort esforcée, la dicte Dame, de me
fère voyr qu'elle procédoit de la plus pure, et nette bonne
volonté en cest endroict qu'il est possible, mais n'a trop dissimulé
que le voyage du cappitayne Orsey ne fût aussy pour
voyr quel est devenu, à ceste heure, Monseigneur le Duc.</p>

<p>Et, après m'avoyr parlé du progrès qu'elle va fère ceste
année vers Douvre, et du costé de France, elle m'a dict
comme elle avoit eu advertissement que monsieur le comte
de Retz avoit assemblé une armée de mer, pour se revencher
de Belle Isle sur ses isles de Gersay et de Grènesay;
mais elle ne pensoit pas qu'il se voulût prendre à elle des
<span class="pagenum"><a id="Page_361"> 361</a></span>
faultes du comte de Montgommery, ny que vous le luy
voulussiez permettre, et qu'elle me prioit d'en fère ung
article dans ma première dépesche.</p>

<p>Je luy ay respondu que, par celle que j'avois naguyères
receu de Vostre Majesté, vous ne monstriez d'avoyr aulcune
semblable volonté, ny que M<sup>r</sup> le comte de Retz eût
dressé cest armement pour cest effect; et ainsy je me suis
licencié d'elle. Sur ce, etc.</p>

<p class="right">Ce <span class="xs">XXII</span><sup>e</sup> jour de juing 1573.</p>

<h2>CCCXXVI<sup>e</sup> DÉPESCHE</h2>

<p class="center">&mdash;du <span class="xs">XXVII</span><sup>e</sup> jour de juing 1573.&mdash;</p>

<p class="center">(<i>Envoyée exprès jusques à la court par Jehan Volet.</i>)</p>

<p class="hanging indent">
Fausse nouvelle de la capitulation de la Rochelle.&mdash;Assaut donné à la ville
par le roi de Pologne.&mdash;Nouvelles d'Écosse et des Pays-Bas.</p>

<p class="dest">Au Roy.</p>

<p>Sire, sur une assés légière nouvelle, que le docteur
Dailh a escripte à la Royne, sa Mestresse, le bruict a couru,
deux jours durant, en ceste ville, et est allé bien loing
dans ce royaulme, que ceulx de la Rochelle s'estoient
rendus à Vostre Majesté ez meins du Roy de Pouloigne,
vostre frère, le <span class="xs">XVII</span><sup>e</sup> du passé. De quoy ceste princesse, et
les siens, entendant que c'estoit à des condicions qui n'estoient
sinon assez tollérables, ilz ont faict semblant d'en
estre bien ayses, et ont monstré de se disposer à quelque
chose de mieulx qu'ilz n'estoient auparavant vers la France;
mais, le troisiesme jour, il est arrivé ung second courrier
du dict docteur Dailh, qui a porté nouvelles bien contrayres:
c'est que le traicté de la composition estoit du tout
<span class="pagenum"><a id="Page_362"> 362</a></span>
rompu, parce que ceulx de dedans demandoient plus que
ne portoit le dernier édict de Vostre Majesté; et que, pendant
encores qu'on parlementoit avec eulx, le Roy de
Pouloigne avoit faict donner feu à une mine, et, quand et
quand, assault, et une escalade, dont il avoit esté repoussé
et sa personne mesmes blessée, et que les choses
tendoient, sans aulcun remède, à l'extrémité. De quoy
les Angloys, et pareillement ce nombre de voz subjectz qui
sont icy, ont commancé à penser de toute aultre chose que
la paix, et croy que, sans le voyage du cappitayne Orsey,
ilz l'eussent desjà plus manifesté qu'ilz n'ont. Et m'a l'on
dict que celluy qui vint, sur la fin du mois de may, de la
Rochelle, a dict que les assiégés estoient fermement résolus
d'attandre le dernier poinct de la dicte extrémité, et mettre
lors le feu en leur ville, pour fère une irruption et salie sur
vostre armée de mer, ou sur celle de terre, affin d'essayer
par les armes tout ce que peut le désespoir.</p>

<p>L'on a retiré à Barvic les forces et l'artillerye, que la
Royne d'Angleterre avoit prestées au comte de Morthon,
et aulcuns gentilshommes, des pensionnayres de ceste princesse,
qui estoient allez à l'entreprinse de Lillebourg, sont
desjà de retour, en court. Guaras, agent du duc d'Alve,
a tant faict vers ceulx de ce conseil que deux cappitaynes
angloys, qui alloient en Ollande, ont esté arrestez, mais il
en est allé d'aultres. Et sur ce, etc.</p>

<p class="right">Ce <span class="xs">XXVII</span><sup>e</sup> jour de juing 1573.</p>

<p><span class="pagenum"><a id="Page_363"> 363</a></span></p>

<h2>CCCXXVII<sup>e</sup> DÉPESCHE</h2>

<p class="center">&mdash;du <span class="xs">III</span><sup>e</sup> jour de juillet 1573.&mdash;</p>

<p class="center">(<i>Envoyée exprès jusques à Calais par Estienne Jumeau.</i>)</p>

<p class="hanging indent">
Blessure du roi de Pologne.&mdash;Nouvelles agitations en Irlande.&mdash;Desir du
comte de Montgommery de travailler à la pacification.&mdash;Nouvelles d'Écosse.&mdash;Réclamation
faite par Marie Stuart de ses diamans qui étaient à Lislebourg.&mdash;Mission
de M<sup>r</sup> Duverger, auprès de la reine d'Écosse.</p>


<p class="dest">Au Roy.</p>

<p>Sire, j'ay faict voyr à la Royne d'Angleterre et aulx
seigneurs de son conseil, par la lettre qu'il a pleu à Vostre
Majesté m'escripre, du <span class="xs">XVIII</span><sup>e</sup> du passé, la vérité de ce qui
est advenu de la blessure du Roy de Pouloigne<a name="FNanchor_20" id="FNanchor_20" href="#Footnote_20" class="fnanchor">[20]</a>, vostre frère,
lesquelz ont monstré d'avoir beaucoup de playsir que le
mal ne fût si grand, comme l'on le leur avoit escript. Et
m'a, la dicte Dame, mandé qu'elle se conjouyssoit grandement
avec Vostre Majesté, et avec la Royne, vostre mère,
de ce que Dieu avoit retiré cestuy vostre frère et filz, du
grand et non préveu péril, où il s'estoit trouvé; et de ce
qu'il luy faysoit, de jour en jour, venir sa réputation de
tant plus clère et illustre, qu'il luy donnoit à l'augmanter par
de bien grandes et hazardeuses entreprinses; et qu'elle
desiroit de bon cueur que les instances, qu'elle vous avoit
envoyé fère par le cappitayne Orsey, vous vînssent à gré,
affin que cella servît de divertir ce qui pouvoit rester encores
de mal à venir de la fin de ceste guerre.</p>

<p>Les choses d'Irlande semblent de s'altérer, de jour en
<span class="pagenum"><a id="Page_364"> 364</a></span>
jour, davantage, non toutesfoys que la dicte Dame les répute
beaucoup dangereuses, parce qu'elle voyt que Vostre
Majesté et le Roy d'Espaigne estes tirés à d'aultres plus
pressantz affères.</p>

<p>Le sir Artus Chambernon m'est venu dire qu'il a esté
voyr le comte de Montgommery, son beau frère, et l'a
trouvé fort disposé au service de Vostre Majesté; et à desirer,
plus que sa vye, la réunion de voz subjectz de sa religion
à vostre obéyssance, soubz la protection et observance
de vostre dernier édict de paciffication.</p>

<p>Je n'ay, à présent, rien de particullier, d'Escoce, sinon
qu'on dict qu'ung chacun y vit en paix, et que le cappitayne
Granges est détenu encores soubz quelque garde en
la ville de Lillebourg, où l'on luy faict fort bonne chère,
et, qu'encor que la pluspart des principaulx de la noblesse
soient de maulvayse intelligence avec le comte de
Morthon, il n'y a toutesfoys que le milord Claude et Adam
Gordon qui monstrent, plus extérieurement que les aultres,
de n'approuver son authorité, et dellibèrent d'aller servir
le roy de Suède, avec trois mil escoucoys, contre le Moscovite.
La Royne d'Escoce m'a faict fère instance, icy,
pour les bagues qu'elle a dedans le chasteau de Lillebourg,
mais ne m'y a esté encores rien respondu. Monsieur
le président de Tours est arrivé pour aller devers
elle, auquel j'ay mis peyne, ainsy qu'il vous a pleu me le
commander, de luy assister, aultant qu'il m'a esté possible,
pour luy fère avoyr son passeport, et lettres des seigneurs
de ce conseil au comte de Cherosbery, dont il s'y achemine
demein. Sur ce, etc.</p>

<p class="right">Ce <span class="xs">III</span><sup>e</sup> jour de juillet 1573.</p>

<p><span class="pagenum"><a id="Page_365"> 365</a></span></p>

<h2>CCCXXVIII<sup>e</sup> DÉPESCHE</h2>

<p class="center">&mdash;du <span class="xs">VII</span><sup>e</sup> jour de juillet 1573.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Audience.&mdash;Instance d'Élisabeth pour la pacification.&mdash;<cite>Mémoire.</cite> Détails de
l'audience.&mdash;Condoléances de la reine sur la blessure du roi de Pologne.&mdash;Etat
de la négociation de la paix en France.&mdash;Négociation du mariage.&mdash;Nouvelles
instructions qu'Élisabeth se propose de donner au capitaine
Orsey.</p>

<p class="dest">A la Royne</p>

<p>Madame, oultre ce que je mande, dans le récit que
j'ay mis à part, des propos que la Royne d'Angleterre m'a
tenus sur la blesseure du Roy de Pouloigne, vostre filz,
elle m'a dict qu'elle jugeoit bien que Vostre Majesté
prenoit ung singullier contantement de voyr et ouyr
les preuves de la valeur de voz enfans, mais qu'elle
croyoit bien que nul plus mortel regret eut peu jamays
saysir vostre cueur, ny advenir aulcun plus grand inconvénient
au Roy, vostre filz, et à son royaulme, ny
nul plus grand trouble aulx estatz de Pouloigne, ny rien
de plus esmervueillable en la Chrestienté, que si ce jeune
prince, plein de valeur et de grande espérance, et nouvellement
Roy, se fût ainsy perdu en ceste misérable guerre,
laquelle estoit lors assez tollérable, quand elle estoit menée
par des cappitaynes du royaulme; mais, après que
ceulx là ont esté mortz, et qu'il y fault maintenant employer
si souvant les propres princes de la couronne, voz
enfantz, elle vous prioit que la voulussiez, pour jamays,
retrencher par une bonne et bien assurée paciffication.</p>

<p>Je luy ay respondu que cella ne tenoit à Vostre Majesté,
et qu'il falloit, puisqu'elle avoit crédit avec la partie plus
<span class="pagenum"><a id="Page_366"> 366</a></span>
opinyastre, qu'elle luy persuadât de se renger à l'obéyssance
qu'elle debvoit, et de se contanter de ce que le Roy
leur pouvoit tollérer de leur religion, sans troubler ny l'estat
de la sienne, ny la tranquillité de son royaulme; ce que la
dicte Dame a trouvé raysonnable. Et depuis, ceulx de son
conseil me l'ont approuvé, et m'ont assuré que vous trouverez,
par la légation du cappitayne Orsey, que telle estoit
l'opinion de leur Mestresse et de toutz eulx. Sur ce, etc.</p>

<p class="right">Ce <span class="xs">VII</span><sup>e</sup> jour de juillet 1573.</p>

<div class="blockquote">
<p class="header">MÉMOIRE AU ROI.</p>

<p>Sire, j'ay remercyé en la meilleure façon que j'ay peu la Royne
d'Angleterre de l'honneste propos, et de la vertueuse démonstration,
dont elle avoit uzé sur la nouvelle de la blesseure du Roy de Pouloigne,
vostre frère, quand j'envoyay luy communicquer, par le
comte de Lestre, ce que m'en avez mandé, le <span class="xs">XVIII</span><sup>e</sup> du passé, et luy
ay dict davantage que, par nouvelles lettres du <span class="xs">XXIIII</span><sup>e</sup>, Vostre Majesté
et la Royne, vostre mère, me commandiés de me conjouyr infinyement
avec elle, de vostre part, de ce qu'il avoit pleu à Dieu de
le vous préserver. Qui vous assuriés fort qu'elle auroit playsir de
voyr que vous, et luy, et vostre aultre frère, qui toutz troiz l'aviez
bien aymée, et luy portiés tousjours une singullière affection, allissiez
estandant la réputation de vostre valeur, avec le danger de voz
personnes, et, qu'au milieu de ces dangers, Dieu vous voulût conserver.</p>

<p>Ce que la dicte Dame a monstré qu'elle avoit très agréable, et m'a
confirmé, en parolles et démonstrations, cella mesmes que le comte
de Lestre m'avoit desjà mandé: qu'elle avoit esté non moins troublée
de l'accidant du Roy de Pouloigne, que si elle eut esté sa seur
germayne. Et a adjouxté que, oultre les occasions expécialles qui
l'obligeoient de se resjouyr du bien, et se douloir du mal, qui pourroit
advenir à Vostre Majesté, et à toutz ceulx de vostre couronne,
il y avoit des considérations, pour le général d'aucuns estatz de la
Chrestienté, qui luy faysoient juger que ce eût esté par trop de
malheur au monde, si ce prince fût ainsy péry en ceste entreprinse.
Et m'a fort curieusement demandé comme cella luy estoit advenu,
et s'il ne seroit pas, une aultre foys, aprins de fère mieulx recognoistre
<span class="pagenum"><a id="Page_367"> 367</a></span>
les lieux dangereulx, plustost que d'y aller? et si le troisiesme n'en
deviendroit pas aussy plus advisé de son costé, lequel ne debvoit
lors estre guyères loing de son frère? et s'il estoit vray que ung
gentilhomme, ayant entreveu prendre feu à l'arquebouze, se fût
mis devant pour couvrir son Mestre, et qu'il eût esté tué?</p>

<p>A quoy je luy ay satisfaict de ce que je sçavois, de la vérité de ces
choses, et luy ay discouru celles qui servoient à cellébrer la magnanimité
de Vostre Majesté, et les gestes vertueux du Roy de Pouloigne,
et comme Monseigneur le Duc se formoit près de luy, pour se rendre
bientost ung grand et brave chef de guerre, de sorte qu'elle a
monstré d'avoyr à plésir ce propos.</p>

<p>Et puis a suyvy à dire qu'elle désireroit bien fort que la légation,
qu'elle avoit maintenant envoyé vous fère, peût servir de destourner
ce qui pouvoit rester à venir du malheur de ceste guerre, et qu'elle
n'attandoit sinon que le cappitayne Orsey luy mandât que vous aviez
eu agréable l'office qu'elle vous offroit, et que luy eussiez ordonné
d'aller devers le Roy de Pouloigne et devers ceulx de la Rochelle,
affin qu'elle luy enchargât de nouveau de fère toutes choses au
contantement de voz Majestez Très Chrestiennes et du dict Roy de
Pouloigne; et qu'on luy avoit bien dict que la paix ne tardoit plus
que pour la deffiance, laquelle elle creignoit que fût ung peu rengrégée
de ce qu'on avoit mis feu à une mine pour surprendre les
dicts de la Rochelle, pendant qu'on parlementoit à eulx, ainsy que
ung gentilhomme allemand, filz d'un angloys, qui estoit lors au
camp, le luy avoit dict; ce qu'elle n'avoit peu aprouver, car n'estoit
expédient que voulussiez, ny que monstrissiez de vouloir, la mort de
voz subjectz de la nouvelle religion.</p>

<p>Je luy ay respondu que la légation du cappitayne Orsey, venant
de la part d'elle pour deux si honnorables effectz, comme pour la
paix de vostre royaulme et pour le faict de l'entrevue, ne pourroit
estre que bien receue de Voz Très Chrestiennes Majestez, et, possible,
viendroit elle, quand au premier poinct, assez oportunément pour
ayder la négociation que le S<sup>r</sup> de La Noue menoit avec les dicts de
la Rochelle et de Monthaulban, et des aultres de la nouvelle religion,
pour les réduyre à ung bon et honnorable expédiant d'accord;
et qu'il n'y avoit lieu d'alléguer plus la deffience, car eulx mesmes
cognoissoient très bien qu'il ne leur manqueroit aulcune sorte de
bonne seureté.</p>

<p>Et touchant la mine, dont elle parloit, qui avoit esté essayée pendant
le parlement, je n'en sçavois rien, mais aussy n'avoys je pas
<span class="pagenum"><a id="Page_368"> 368</a></span>
sceu qu'aulcune suspencion de guerre eût esté octroyée en ce siège,
sinon pour ceulx seulement qui parlemantoient; et qu'au reste, Voz
Majestez, et le Roy de Pouloigne, aviez clèrement monstré que
vous desiriez la conservation générallement, et non la ruyne, de voz
subjectz;</p>

<p>Au regard de l'aultre poinct, qui concernoit l'entrevue, que je creignois
qu'il vous restât, et à la Royne, vostre mère, de quoy vous vergoigner
assez d'avoyr defféré à la dicte Dame tout ce qui se pouvoit
imaginer d'honneur et d'advantage entre princes, et qu'elle l'eût
néantmoins tenu en peu de compte, et quasy l'eût eu à mespris, et
que Monseigneur le Duc n'en conceût ung très grand regret en son
cueur; qui, s'estant proposé par l'abondance de son amityé et de la
dévotion, et servitude, qu'il luy avoit vouée, qu'il auroit facille accès
à ses bonnes grâces, il porteroit à ceste heure fort impaciemment
ceste remise, car ne pensoit, en façon du monde, qu'il s'en peût
trouver une seule, ny aulcune sorte de réplicque à son offre; ainsy
qu'en ses lettres, que j'avoys freschement reçues, il me parloit comme
un prince qui, ayant embrassé de toute son affection ceste espérance,
avoit desjà le pied à l'estrier, et estoit comme de chemin pour s'en
venir, et qui me commandoit qu'en luy présentant cependant une
sienne lettre, je luy impétrasse tant de faveur d'elle que de luy bayser
en son nom et très humblement ses belles meins, qu'il avoit tant
de desir de venir luy mesmes et bayser, et toucher.</p>

<p>La dicte Dame, qui ne s'attandoit d'avoyr à présent de ses lettres,
s'estant composée de contenance, mais devenue vermeille au visage,
les a prinses et leues incontinent d'affection, et les a trouvées fort
pleynes d'honneur et d'honneste amityé; dont m'a respondu qu'elles
l'arguoient d'une grande faulte, de n'avoir escript à Monseigneur le
Duc, mais qu'elle rabilleroit cella, si elle pouvoit entendre que le
dict cappitayne Orsey allât au camp, et qu'elle luy avoit par trop
d'obligation pour ne manquer à ce debvoir, si elle ne vouloit estre
trouvée ingrate.</p>

<p>J'ay poursuivy à luy dire que, si, en la commission du dict cappitayne,
il y avoit chose aulcune qui peût mettre en quelque suspens
Voz Majestez et Monseigneur le Duc de la bonne intention d'elle,
que je la priois de le vouloir promptement réparer, affin de ne deffallir
de correspondance, de sa part, à la plus parfaicte et constante amityé,
dont elle seroit jamays aymée, ny bien volue, de nulz aultres
princes qui fussent au monde.</p>

<p>Elle m'a soubdein mené en une fenestre assez loing, et m'a dict,
<span class="pagenum"><a id="Page_369"> 369</a></span>
que, s'il vous playsoit luy fère cest honneur de l'employer à la paciffication
de vostre royaulme, qu'elle mettroit peyne de vous y complayre
de tout son pouvoir, et de conserver ce qui seroit de l'honneur
et authorité et grandeur de Vostre Majesté, pour vous rendre
les subjectz très humbles et très obéyssantz, et les plus modérez
qu'elle pourroit en ce qu'ilz demanderoient de l'exercice de leur religion,
pour n'en avoyr que aultant, et en la forme que trouverez
raysonnable de leur accorder, de vostre propre grâce, pour satisfaction
de leurs consciences, sans troubler le repos de vostre estat:</p>

<p>Et, quand à l'entrevue, que ceulx de son conseil avoient bien digéré
la responce qu'elle vous y avoit faicte, laquelle vous ne trouveriez, à son
advis, que desvoyât aulcunement l'affère, ains, possible, le remettroit
en meilleur chemin qu'il n'estoit auparavant; et qu'elle estoit bien
ayse de demeurer satisfaicte et de pouvoir satisfère aultruy de vostre
persévérance vers elle, car vouloit, puisqu'elle estoit femme, me réveller
ung secret: c'est que, depuis trois jours, sur quelques responces
de grande importance qu'on luy faysoit attandre de quelque part du
monde, l'on luy estoit venu dire que véritablement elles luy estoient
mandées très bonnes et pleines de tout contantement, mais qu'en
France l'on luy avoit, coup sur coup, tué trois courriers qui apportoient
les dépesches, et qu'elle me layssoit juger que vouloit dire
cella.</p>

<p>Je n'ay uzé ny de réplicque, ny de curiosité, pour fère explicquer
davantage la dicte Dame, ains, l'ayant seulement pryée de vouloir
radresser la commission du cappitayne Orsey, si elle ne la luy avoit
donnée parfaictement bonne, quand il partit; et de vouloir escripre à
Monseigneur le Duc, elle m'a promis de fère l'ung et l'autre; et puis,
m'ayant fort volontiers baillé la mein à bayser au nom de Monseigneur
le Duc, je me suis licencié d'elle. Qui est, Sire, le sommayre de
ce qui s'est passé en ceste audience.</p></div>

<p><span class="pagenum"><a id="Page_370"> 370</a></span></p>

<h2>CCCXXIX<sup>e</sup> DÉPESCHE</h2>

<p class="center">&mdash;du <span class="xs">XII</span><sup>e</sup> jour de juillet 1573.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Audience.&mdash;Communication officielle de la paix conclue en France.&mdash;Félicitations
de la reine.&mdash;Demande de l'ambassadeur qu'Élisabeth consente à
l'entrevue sollicitée par le duc d'Alençon.&mdash;Demande d'un délai pour donner
la réponse.&mdash;Nouvelles d'Écosse.&mdash;Le lord de Hume et le lair de Granges
retenus prisonniers.</p>

<p class="dest">Au Roy.</p>

<p>Sire, après que j'ay eu loué et remercyé Dieu de la
bonne nouvelle de la paix<a name="FNanchor_21" id="FNanchor_21" href="#Footnote_21" class="fnanchor">[21]</a>, qu'il vous a pleu me mander, du
premier de ce moys, je la suis allé porter à la Royne
d'Angleterre, laquelle, d'un semblant fort joyeux et contant,
m'a demandé, premier quasi que j'aye eu loysir de
luy en entamer le propos, s'il estoit bien vray qu'elle fût
faicte. Et je luy ay dict que Vostre Majesté et la Royne,
vostre mère, aviez estimé très raysonnable, aussytost que
Dieu vous y avoit faict voyr quelque certitude, et premier
quasy qu'elle fût du tout bien conclue, ou aulmoins devant
qu'elle fût publiée en vostre court, d'en fère la première
part à elle, affin de luy advancer, devant les aultres princes,
voz alliez et confédérés, l'ayse et le plésir que vous vous
assuriez qu'elle en recevroit, comme celle qui, plus que
nul d'entre eulx, avoit monstré tousjours la desirer, et
qui s'estoit offerte, par le cappitayne Orsey, de bien honnorablement
et en très bonne façon s'employer de la fère.
De quoy me commandiés de l'en remercyer de tout vostre
<span class="pagenum"><a id="Page_371"> 371</a></span>
cueur, et l'assurer que vostre résolution avoit tousjours
esté, au cas qu'il fût besoing d'y appeller aulcun de voz
alliez, d'y uzer les moyens et expédientz qui viendroient
d'elle, sans vous ayder d'aulcun aultre prince; et qu'aussytost
que le cappitayne Orsey estoit arrivé, vous l'eussiez
volontiers faict acheminer au camp et à la Rochelle, pour
ayder à la conclusion des articles, mais ilz estoient desjà
toutz concludz; et néantmoins vous ne layssiez de vous sentir
aultant obligé à elle, comme s'il en eût prins la peyne,
et comme si le nom de la dicte Dame y fût intervenu;
qui la priés de prendre ceste vostre dilligence, de luy avoyr
faict la première communicquation de la dicte paix, et de
l'avoyr notiffiée à ses ambassadeurs, premier qu'à toutz
les aultres, qui résident près de Vostre Majesté, ung tesmoignage
certein que vous n'aviez rien mis en oubly de ce
que vous sçaviez luy en debvoir, et que vous lui promettiés,
Sire, de luy approprier le bien, que vous en recepvriés,
à l'utillité sienne, et aultant à la tranquillité de son
royaulme, comme elle avoit tousjours monstré de desirer
le repos du vostre.</p>

<p>Elle a monstré d'estre fort contante et de la nouvelle,
et des propos que luy en fesiez tenir, et m'a dict que l'ayse
et le playsir, que Voz Majestez en avoient, ne surmontoit
en cest endroict le sien; et qu'aulmoins vous prioit elle de
ne mettre aulcun aultre prince, de toutz voz alliés, au pareil
reng qu'elle en cella, car elle sçavoit bien que vous luy feriez
tort; et vous remercyoit infinyement qu'eussiez prins
de bonne sorte l'offre qu'elle vous avoit envoyé fère par le
cappitayne Orsey, et qu'eussiez cognu qu'elle estoit pure,
et pleine d'une singullière affection vers tout ce qui pouvoit
concerner et l'honneur de Vostre Majesté et toutz
<span class="pagenum"><a id="Page_372"> 372</a></span>
les degrés de vostre souverayne authorité sur voz subjectz,
comme si elle eût voulu procéder en cella pour sa cause
propre, et pour celle de sa couronne. Et m'a curieusement
demandé quelles estoient les conditions de la paix, et si vostre
dernier édict estoit pas restably, et toutz voz subjectz rappellés,
et si le comte de Montgommery pourroit pas aussy
bien retourner, comme les aultres, en vostre bonne grâce?</p>

<p>Je luy ay dict que je recuillerois le sommayre de ce que
je trouverois, des dictes conditions de la paix, ez lettres de
Vostre Majesté pour le luy envoyer, et que je ne pensois
que voulussiez excepter le comte de Montgommery, s'il ne
vous apparoissoit bien qu'il eût machiné quelque chose de
plus que les aultres contre vostre propre personne. Et luy
ay touché cepandant aulcuns poinctz des susdictes conditions
pour voyr comme elle les prendroit, qui ne m'a faict
semblant de les trouver sinon assez raysonnables. Et, après,
j'ay adjouxté que, de tant qu'à ceste heure les ostacles,
que ceulx de son conseil avoient mis au faict de l'entrevue,
estoient ostés, et que la guerre contre ceulx de leur religion,
en laquelle ilz les avoient fondés, s'estoit terminée en la
façon, que eulx mesmes desiroient, d'une bonne paix et
d'ung amyable accord; et que Monseigneur le Duc ne se
trouveroit plus ny sanglant ny meurtrier des dicts de la
nouvelle religion de devant la Rochelle, ains possible aultant
leur amy et bienvueillant que prince de la Chrestienté;
que Vostre Majesté et la Royne, vostre mère, me commandiés
de luy incister qu'elle vous voulût rendre une responce
bien entière à vostre offre, et me déclarer qu'elle
l'acceptoit; et que me feist dellivrer les seuretés.</p>

<p>La dicte Dame m'a respondu que ma demande estoit
raysonnable, et qu'elle ne la vouloit différer, et manderoit
<span class="pagenum"><a id="Page_373"> 373</a></span>
venir milord trézorier, et les aultres de son conseil qui estoient
absentz, pour en dellibérer avec eulx, affin que, devant
le <span class="xs">XV</span><sup>e</sup> du présent, auquel jour elle dellibéroit de
commancer son progrès, elle me peût rendre sa responce;
et que cepandant elle verroit ce que le cappitayne Orsey
et son ambassadeur, résident, luy en escripvoient, desquelz
le pacquet venoit tout présentement d'arriver, mais
leurs lettres n'avoient esté encores lues. Et m'a demandé
là dessus si je sçavois que le dict cappitayne Orsey s'en
revînt.</p>

<p>Je luy ay dict que je n'en sçavois rien, et que j'estimois
qu'il feroit sellon qu'elle luy avoit commandé.</p>

<p>A quoy, après avoyr esté ung peu pensive, elle m'a
continué dire qu'il avoit charge de suivre ce qu'il verroit
qui plus vous pourroit complère, et qu'il sçavoit bien la
bonne et droicte intention qu'elle avoit à Voz Majestez.</p>

<p>Et, après, je luy ay sommayrement touché les particullaritez,
dont il avoit traicté avecques vous, et la satisfaction
qu'il vous avoyt donnée, et que seulement vous restiez esbahys
comme il ne vous avoit faict aulcune mencion des
choses d'Escoce, bien que la lettre d'elle en parlât.</p>

<p>A quoy soubdein elle m'a respondu qu'il avoit attendu
qu'on luy en commançât le propos, mais qu'avant partir il
vous en rendroit bon compte, et sommes passez à quelques
aultres gracieux propos de son progrès, et des chasses
qu'on dellibéroit de luy monstrer en chemin.</p>

<p>Et puis, ay communicqué aulx seigneurs de son conseil la
mesmes desirée nouvelle de la paix, qui ont monstré toutz
de s'en resjouyr; et ainsy me suis desparty d'elle et d'eulx.</p>

<p>Cepandant le S<sup>r</sup> de Quillegreu est revenu d'Escoce, avec
ung grand nombre de papiers et chiffres qui ont esté trouvés
<span class="pagenum"><a id="Page_374"> 374</a></span>
dedans le chasteau de Lillebourg. Le dict chasteau est gardé
par James Douglas, frère bastard du comte de Morthon, et
par le cappitaine Humes; milord de Humes a esté remis
prisonnyer dans le mesmes chasteau, et le layr de Granges
envoyé à Loclevin, et les aultres principaulx distribués en
aultres lieux. Les soldatz, qui ont suivy le party du dict de
Morthon, passent peu à peu en Ollande, et ceulx du party
de la Royne s'en vont servir le roy de Suède, de sorte qu'il
en sort envyron quatre mille du pays, ce qui fera davantage
continuer la paix. Milord Claude ny Adam Gourdon ne
bougent; le cappitayne Cauberon a suivy, icy, le dict de
Quillegreu, et dict on qu'il a charge du comte de Morthon
de requérir l'évesque de Roz comme rebelle. Sur ce, etc.</p>

<p class="right">Ce <span class="xs">XII</span><sup>e</sup> jour de juillet 1573.</p>

<h2>CCCXXX<sup>e</sup> DÉPESCHE</h2>

<p class="center">&mdash;du <span class="xs">XX</span><sup>e</sup> jour de juillet 1573.&mdash;</p>

<p class="center">(<i>Envoyée exprès jusques à la court par Groignet, mon secrettère.</i>)</p>

<p class="hanging indent">
Retour du capitaine Orsey à Londres.&mdash;Négociation du mariage.&mdash;Sollicitations
du comte de Morton pour obtenir d'Élisabeth l'autorisation de mettre
à mort les seigneurs écossais pris dans le château d'Édimbourg.&mdash;Soumissions
faites par les Français réfugiés en Angleterre.&mdash;<cite>Mémoire.</cite> Détails
d'audience.&mdash;Négociation du mariage.&mdash;Consentement d'Élisabeth à accorder
les sûretés nécessaires pour l'entrevue.&mdash;Plaintes du roi au sujet des
affaires d'Écosse.&mdash;Sollicitations de l'ambassadeur en faveur de l'évêque
de Ross, qui est réclamé par le comte de Morton.&mdash;Déclaration de la reine
qu'il ne sera pas livré.&mdash;<cite>Avis à part à la Reine.</cite> Mécontentement de Leicester.</p>

<p class="dest">Au Roy.</p>

<p>Sire, trois jours de reng, le conseil a esté tenu à Grenvich
pour dellibérer de la responce qu'on avoit à me fère,
où j'entendz que les choses ont esté merveilleusement débatues,
<span class="pagenum"><a id="Page_375"> 375</a></span>
non par contention de parolles, mais avec des argumentz
pourpousés de si loing, et si artifficieusement recherchés,
qu'on a mis ceste princesse à ne sçavoir à quoy
se résouldre; et le cappitayne Orsey a esté dilligemment
examiné de ce qu'il raportoit de vostre intention, et de
celle de la Royne, vostre mère, et de l'estat des choses de
France: dont me suis présenté au dict lieu, le <span class="xs">XV</span><sup>e</sup> de ce
moys, comme je y estois assigné, pour ouyr ce qu'on me
voudroit dire, dont je mets le récit à part. J'adjouxteray,
icy, que le comte de Morthon inciste fort que la Royne
d'Angleterre ayt agréable qu'il puisse fère exécuter à mort
ceulx qu'il a prins dans le chasteau de Lillebourg, à quoy
semble qu'elle fermera les yeulx, pour d'autant confirmer
son party; et j'entendz qu'elle a ordonné quelque nombre de
gentilshommes ses pencionayres, au dict pays d'Escoce,
desquelz je mettray peyne de sçavoir les noms. Le S<sup>r</sup> de
Villy s'en est retourné vers Vostre Majesté et le S<sup>r</sup> Voysin,
son compaignon, reste encores icy, qui ont toutz deux, ainsy
qu'ilz disent, trouvé ez francoys, qui sont par deçà, une bonne
disposition vers vostre service. Le comte de Montgommery,
à ce que j'entendz, n'a attendu que le retour du cappitayne
Orsey pour envoyer devers moy. Je orray ce qu'il me
mandera. Le S<sup>r</sup> de Languillier est venu très libérallement
offrir sa personne, et sa vye, pour vostre service, et de vouloir
vivre et mourir vostre très humble subject. M<sup>r</sup> le vidame
ne peut trouver qu'il soit suffizamment pourveu, par les
articles de la paix, à la nécessité de leur religion; néantmoins
que ce ne sera luy qui yra rien recalculer là dessus, et percistera
à vouloir jouyr, en pacience, la paix et bonne grâce
de Vostre Majesté. Et sur ce, etc.</p>

<p class="right">Ce <span class="xs">XX</span><sup>e</sup> jour de juillet 1573.</p>

<p><span class="pagenum"><a id="Page_376"> 376</a></span></p>

<div class="blockquote">
<p class="header">MÉMOIRE.</p>

<p>Sire, après avoir grandement remercyé la Royne d'Angleterre de
l'offre qu'elle vous avoit envoyé fère, de s'employer à la paix de vostre
royaulme, et de persévérer en la ligue, je luy ay dict que, ayant Vostre
Majesté et la Royne, vostre mère, ouy, par deux foys, le cappitayne
Orsey, et vous estant, après l'assurance de la paix, bien fort explicqués
à luy et à l'ambassadeur, résident, touchant le propos de Monseigneur
le Duc et de l'entrevue, vous estiez restés fort esbahys
qu'ilz vous avoient layssez aussy incertains et irrésolus de l'intention
d'elle en cella, comme si le dict Orsey n'en eût eu nulle charge; et
pourtant me commandiés d'incister à obtenir la responce qu'elle me
voudroit donner sur la dicte entrevue, et d'impétrer les seuretés qui
estoient pour cella nécessayres.</p>

<p>A quoy la dicte Dame m'a respondu que c'estoit à elle et non à
Vous, Sire, que touchoit de recognoistre tout l'effaict du voyage du
cappitayne Orsey, car, en récompense de quelque petite courtoysie
qu'elle vous avoit envoyé offrir par luy, Voz Majestez en avoient
par luy mesmes remandé à elle au double, et de si bonnes que de
meilleures ne les eussiez sceu fère à vostre propre seur germayne; et,
quand à la responce que demandiés maintenant de l'entrevue, qu'elle
vous prioit de croyre qu'elle avoit cherché de la vous fère, sellon
vostre desir, et quoyque ses conseillers luy déduysissent des empeschements
si extrêmes, qu'il leur sembloit qu'elle voulût, avec Voz
Majestez Très Chrestiennes, conjurer la ruyne de ceulx de sa propre
religion, si ne voulait elle monstrer d'estre si mal nourrye que de ne
recognoistre l'obligation qu'elle vous avoit et à Monseigneur le Duc,
pour tant d'honneur que luy aviez faict; et pourtant qu'elle ne vouloit
différer d'accepter l'entrevue, et d'offrir les seuretés, sinon
jusques à tant qu'elle vous eût encores escript à toutz troys, de sa
mayn, comme les raysons qu'on luy avoit alléguées contre le mariage
contrepesoient et mesmes sembloient si fort surbalancer celles
qui font pour icelluy, qu'elle estimoit ne pouvoir procéder sincèrement
avec Voz Majestez, si elle ne vous advertissoit que, venant
Monseigneur le duc, elle creignoit bien fort que son intention ne
peût réuscyr à l'effect qu'il voudroit.</p>

<p>Dont, encor que, par ses propres lettres, et de la Royne, vostre
mère, elle eut promesse qu'il en prendroit tout le hazard sur luy, si
cognoissoit elle bien qu'il y courroit encores une bonne partie de
<span class="pagenum"><a id="Page_377"> 377</a></span>
hazard pour elle, d'altérer la bonne amityé, en quoy elle se trouvoit
maintenant avec toutz troys, et que pourtant elle y vouloit obvier,
aultant qu'il luy seroit possible, dont vous escriproit franchement
tout ce qui en estoit, sans vous en rien dissimuler; et puis à Voz
Majestez seroit d'en uzer comme bon vous sembleroit, car les seuretés
se trouveroient incontinent toutes prestes, telles que je les
voudrois demander.</p>

<p>Je luy ay, pour réplicque, récapitullé tout ce qui avoit esté dict et
faict, et escript, depuis le commancement du propos jusques à ceste
heure, et comme la mesmes difficulté, qu'elle alléguoit maintenant,
estoit desjà vuydée par les propres lettres de Voz Majestez et de
Monseigneur le Duc, qu'elle avoit devers elle; et que vous vous estiez
layssez mener à elle jusques au fin bout de ce que luy pouviez
defférer d'honneur et d'avantage en cest endroict, de sorte que vous
ne vous estiez réservez à y pouvoir fère ung pas davantage, et tout le
parfayre et l'accomplyr estoit à ceste heure en la main d'elle; qui la
priés de l'y mettre si bon et si honnorable, comme ses propos précédans,
ses démonstrations, ses lettres et responces vous avoient tousjours
faict croyre qu'elle y procédoit d'une pure et non feincte, ny
simulée, sincérité.</p>

<p>La dicte Dame m'a soubdein demandé si je voulois empescher
qu'elle ne vous donnât cet advertissement, qu'elle vous vouloit escripre.</p>

<p>Je luy ay respondu que non, ains la supliois de le vous exprimer le
plus qu'elle pourroit, affin que n'envoyassiez, par mesgarde, ce vertueux
prince à ung manifeste refus, comme je sçavois bien que vous
en vouliés très bien garder, mais que, par ensemble, elle m'accordât
l'entrevue et les seuretés; qui estoient deux choses que j'avois simplement
charge de requérir; et puis Voz Majestez en uzeroient sellon
leur bon plésir. Qui vous assuriez bien que si, ez perfections de
prince qui fût en la Chrestienté, Dieu avoit laissé de quoy pouvoir
agréer à celles de la dicte Dame, que Monseigneur le Duc luy complerroit
entièrement.</p>

<p>Elle, ne se pouvant assez bien démesler de ce poinct, a appellé
milord trézorier et les quatre comtes, d'Arondel, de Sussex, de Betfort
et de Lestre, commandant de chasser tout le reste de la chambre.
Et ayant longtemps devisé avec eulx, en angloys, et avec réplicques,
d'ung chacun costé, enfin par leurs advis, et eulx présentz, elle
m'a respondu qu'elle accordoit que les seuretés fussent expédiées, et
que j'en baillerois le mémoyre, quand je voudrois, mais que ne seroient
<span class="pagenum"><a id="Page_378"> 378</a></span>
envoyées qu'elle ne vous eût premièrement escript le susdict
advertissement, et qu'elle en eût eu vostre responce.</p>

<p>Je n'ay rien plus réplicqué là dessus, mais j'ay adjouxté que Voz
Majestez demeuroient escandalisées de ce que le cappitayne Orsey ne
vous avoit touché ung seul mot des choses d'Escoce, bien qu'elle
vous eût escript qu'elle luy en avoit donné charge; dont je la priois
de vous fère explicquer, par son ambassadeur résident, ce que c'estoit;
et qu'elle me voulût octroyer ung passeport pour ung gentilhomme,
que Vostre Majesté dellibéroit d'envoyer par dellà; et qu'au reste
j'ozois bien employer le nom de Vostre Majesté pour incister qu'elle
ne voulût bailler l'évesque de Roz au comte de Morthon, comme
j'estois adverty qu'il pourchassoit de l'avoir en ses mains.</p>

<p>Elle, en la mesmes présence de ses conseillers, m'a respondu que,
à dire vray, le cappitayne Orsey n'avoit satisfaict à ce poinct, comme
il luy avoit esté commandé, et seulement, en parlant de la conscience
d'elle à la Royne, vostre mère, il luy avoit dict qu'encor qu'elle s'estoit
peu saysir du chasteau de Lillebourg, elle néantmoins l'avoit entièrement
délayssé aulx Escouçoys; et parce que la Royne, vostre
mère, n'avoit lors suivy le propos, il n'y avoit sceu retourner une
aultre foys, mais elle avoit desjà faict escripre à son ambassadeur
qu'il ne faillît de le vous parachever; et qu'elle m'accordoit le passeport
que je demandois, et commandoit, dès à présent, qu'il me fût
dellivré, quand je le vouldrois;</p>

<p>Quand à l'évesque de Roz, qu'elle me promectoit de le refuzer au
comte de Morthon, et de procurer qu'il peût retourner en ses biens,
ou, s'il ne pouvoit estre soufert d'en jouyr dans le païs, qu'il en
peût aulmoins avoyr le revenu icy ou en France, s'il playsoit à
sa Mestresse qu'il y passât, et, sur ce, estant la dicte Dame pressée de
partir pour fère la première trette de son progrès, elle m'a licencié.</p>


<p class="p2 header">ADVIS, A PART, A LA ROYNE.</p>

<p>Madame, j'ay parlé, à part, au comte de Lestre, lequel m'a uzé de
beaucoup de bonnes parolles, mais icelles conformes à la résolution
du reste du conseil, et je me suis efforcé de fère que le malcontantement,
que son secrettère, qui estoit avec le cappitayne Orsey, luy
avoit imprimé, de ce que Voz Majestez n'avoient, sinon petitement
et bien tard, faict mencion de luy au dict Orsey, fût rejecté sur ce
que icelluy Orsey, lequel vous sçaviés bien qu'il estoit à luy, et par
lequel aviez espéré d'avoir plusieurs advertissementz particulliers et
<span class="pagenum"><a id="Page_379"> 379</a></span>
expéciaulx, en l'affère de Monseigneur, vostre filz, ne vous y avoit jamays
respondu une seule bonne parolle.</p>

<p>De quoy je luy voulois bien dire que j'avois fort exprès commandement,
de Vostre Majesté, de m'en pleindre à luy: qui m'a respondu
que le dict Orsey estoit vrayement son bon amy, mais qu'il avoit esté
dépesché par commandement plus hault, lequel il luy avoit convenu
suyvre.</p>

<p>Et, depuis, ayant par un tiers faict sonder bien avant le dict
comte, il ne m'a raporté de luy que doubtes et difficultez touchant le
mariage, et qu'il ne pouvoit, ny vouloit s'en mesler plus avant que
les aultres du conseil.</p>

<p>Et au regard de son particullier, il lui avoit discouru fort au long,
mais avec charge de n'en parler jamays à personne, comme il se
trouvoit fort déceu en ce qu'il avoit espéré de Voz Majestez Très
Chrestiennes, pour lesquelles il disoit s'estre déclaré si avant qu'il
ne sçavoit qu'est ce qu'il n'avoit faict pour la France, jusques avoyr
mis sa Mestresse et son royaulme en voz meins, si l'eussiez voulu
avoyr, abbatu la ligue d'Espaigne et relevé la vostre, saulvé la
vye de la Royne d'Escoce, diverty toutes occasions de guerre entre
ces deux royaulmes, et faict beaucoup de grandes despences pour
honnorer et traicter les Françoys, et se porter, en toutes choses, très
parcial pour la France:</p>

<p>De quoy il n'avoit acquis que souspeçons et deffiences vers les
siens, et non jamays ung seul bouton vaillant, ny une lettre, ny
mesmes ung grand mercys de Voz Majestez, ny de nul aultre endroit
de France, et qu'il ne se vouloit plus mettre à tel pris.</p>

<p>Et, comme l'aultre luy a respondu que le temps ne vous donnoit
loysir de luy pouvoir tesmoigner, à ceste heure, voz bonnes volontés,
et qu'il ne failloit pour cella qu'il layssât de demeurer bon parcial
françoys, et de pourchasser ce party de Monseigneur le Duc à sa
Mestresse, sellon qu'elle avoit nécessayrement besoing d'avoyr ung
mary ou ung déclaré successeur;</p>

<p>Il a réplicqué soubdein que sa Mestresse avoit voyrement besoing
de l'ung ou de l'aultre, et qu'il avoit peur qu'elle les laysseroit
sans pas ung des deux, et tout son estat en grand confusion, néantmoins
qu'il demeureroit, quand à luy, bien bon angloys, et n'est
passé plus avant.</p>

<p>Je fay, Madame, le mieulx que je puis, pour maintenir vostre affère,
et conserver voz amys en ceste court, et y employe beaucoup
de bonnes paroles; mais le torrent de deniers et de présantz qui
<span class="pagenum"><a id="Page_380"> 380</a></span>
viennent d'ailleurs les emportent, et c'est de là d'où je me sents le
plus traversé.</p>
</div>

<h2>CCCXXXI<sup>e</sup> DÉPESCHE</h2>

<p class="center">&mdash;du <span class="xs">XXVI</span><sup>e</sup> jour de juillet 1573.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Négociation du mariage.&mdash;Conférence de l'ambassadeur et de Burleigh sur
cette négociation.</p>

<p class="dest">Au Roy.</p>

<p>Sire, en débatant naguyère avec la Royne d'Angleterre
des poinctz de la responce qu'elle m'a faicte touchant l'entrevue,
elle m'a bien donné à cognoistre qu'on luy avoit représenté
de grandz inconvénientz et beaucoup de dangers
de vostre costé, lesquelz elle a aulcunement comprins,
parce que je luy en ay remonstré, qu'on les luy avoit plus
fondez en imagination que sur apparance de vérité; car,
après plusieurs réplicques d'entre nous, elle m'a enfin dict
que, quelle impression, qu'on luy eût peu donner, qu'il luy
adviendroit beaucoup de mal de vostre costé, si ne layrroit
elle de remémorer le bien qu'elle en avoit desjà senty, et
ce que, depuis son advènement à ceste couronne, elle n'avoit
receu de Vostre Majesté ny de la Royne, vostre mère,
ny de Messeigneurs voz frères, ny encores du feu Roy,
vostre père, quand il vivoit, que beaucoup de faveurs et beaucoup
de courtoysies et gratieusetés; et qu'elle ne se vouloit
encores ayséement persuader que luy voulussiez nuyre,
ny la tromper. Il est vray qu'elle pouvoit considérer que
ce qu'on luy en disoit pourroit bien advenir, et qu'elle s'en
garderoit le mieulx qu'elle pourroit, néantmoins que, de
<span class="pagenum"><a id="Page_381"> 381</a></span>
son costé, elle ne commanceroit poinct de changer de volonté
vers Voz Très Chrestiennes Majestez; ains vous observeroit
justement les promesses qu'elle vous avoit faictes.
A quoy, Sire, il seroit long de vous racompter, icy, ce que
je luy ay commémoré là dessus, qui ne pense estre demeuré
nullement court.</p>

<p>Mais j'ay bien depuis voulu aprofondir ce propos avec
milord de Burgley, avec lequel, estant seul à seul, je luy
ay dict que Vostre Majesté et la Royne, vostre mère, auriez
eu juste occasion, quand vous auriez veu la responce
que sa Mestresse vous avoit mandée, de vous en plaindre;
car c'estoit elle qui avoit mis en avant l'entrevue, et qui
avoit demandé de n'estre en rien obligée par la venue de
Monseigneur le Duc, et qui néantmoins avoit déclaré
qu'elle l'espouseroit, s'il playsoit à Dieu qu'en présence ilz se
peussent complaire; et maintenant que Voz Majestez luy
avoient concédé toutz les poinctz qui estoient à l'advantage
d'elle, elle disoit que les raysons qui faysoient pour le propos
estoient si contrepesées et surbalancées par celles qui
faysoient au contrayre, qu'elle doubtoit fort que le mariage
ne peût succéder. Ce que Voz Majestez prendroient pour
ung fort nouvel accidant, de tant que les difficultés, qu'elle
avoit jusques à ceste heure alléguées, n'avoient esté jamays
que trois: sçavoir, celle du visage, pour laquelle
l'entrevue se faysoit; celle de l'eage, laquelle estoit desjà
vuydée; et celle de la religion, laquelle estoit remise entre
eulx deux: et que, d'en proposer maintenant d'aultres, ou
bien vous agraver celles là davantage, estoit vous monstrer
que n'aviez esté correspondus de pareille sincérité, que
vous aviez tousjours de vostre part procédé, et vous fère
croyre qu'il n'y avoit jamays eu qu'une seule difficulté,
<span class="pagenum"><a id="Page_382"> 382</a></span>
c'estoit qu'elle n'avoit onques eu intention, ny volonté, au
dict mariage.</p>

<p>Le dict milord s'est trouvé fort perplex, et a voulu eschaper
sur ce que j'avoys desjà une responce de sa Mestresse,
et qu'elle mesmes escripvoit son intention à la Royne, vostre
mère, dont ne luy estoit loysible de parler plus avant;
mais, voyant que je ne cessois d'incister, et que j'ay de
bon cueur juré que je ne le faysois qu'à très bonne fin,
il m'a dict que, devant Dieu et en sa conscience, il avoit
cognu sa Mestresse en intention de se marier, et ne voyoit
pas qu'elle eût encores changé, et que, de sa part, il le
desiroit, plus que chose du monde; que des trois difficultés
qui avoient esté alléguées, celle de l'eage avoit esté véritablement
vuydée, et n'en falloit plus parler; mais, quand
aulx aultres deux, celle de la religion estoit beaucoup
rengrégée depuis les évènementz de France, et ne s'en
voyoit encores bien la purgation; et, de celle du visage, il
me vouloit bien advertyr qu'ayant sa mestresse tousjours
estimé que ce fust ung reste de la petite vérolle, qui se
guériroit avec le temps, l'on escripvoit de France que le
temps l'augmentoit, et qu'il luy restoit des enflures et
grosseurs qui luy faysoient tant de tort au vysage qu'on
croyoit qu'à peyne s'en pourroit elle jamays contanter;</p>

<p>Que, quand à l'assurance que je demandois du dict
milord, qu'il ne m'en pouvoit donner d'aultre sinon
qu'il confirmeroit tousjours à sa Mestresse que le party
de ce prince, quand à l'extraction et à la bonne réputation
qui couroit de luy, et quand à l'appuy de la
couronne de France, et aultres commodictés pour l'Angleterre,
estoit très honnorable et fort à propos pour sa
dicte Mestresse, et que, si elle ne luy disoit ou ne luy faysoit
<span class="pagenum"><a id="Page_383"> 383</a></span>
rien dire de l'empeschement du visage, après qu'elle
l'auroit veu, si, d'avanture, il venoit par deçà, qu'indubitablement
il la conseilleroit de l'épouser, mais si aussy
il voyoit ou entendoit qu'elle ne s'en peût complayre,
qu'ung chacun l'excusât, s'il mettoit peyne de segonder
et d'affection, et de conseil, et par toutz les moyens qu'il
pourroit, les justes et raysonnables desirs de sa Mestresse.
Et nonobstant, Sire, que j'aye mis peyne de tirer plus
grand esclarcissement de luy, je n'ay sceu rien obtenir de
plus. Sur ce, etc. <span class="i2">Ce <span class="xs">XXVI</span><sup>e</sup> jour de juillet 1573.</span></p>

<h2>CCCXXXII<sup>e</sup> DÉPESCHE</h2>

<p class="center">&mdash;du dernier jour de juillet 1573.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Expédition du comte d'Essex en Irlande.&mdash;Nouvelles d'Écosse.&mdash;Retard du
comte de Montgommery à faire sa soumission.&mdash;Actes d'obéissance de la
plupart des réfugiés.&mdash;Nouvelles d'Espagne.</p>

<p class="dest">Au Roy.</p>

<p>Sire, la Royne d'Angleterre a faict résouldre l'embarquement
du comte d'Essex pour Irlande, au <span class="xs">VI</span><sup>e</sup> du prochein,
avec plus ample commission que nul aultre visroy
qui ayt jamais passé dellà; et desjà plusieurs gentilhommes
de bonne qualité s'y sont acheminés. Et discourent quelques
ungs que ce qui l'incite davantage à ceste entreprinse
est pour prendre plus de pied au pays d'Escoce, et réprimer
par là ceulx du quartier du Nord, et les saulvages
escouçoys qui recognoissent encores l'authorité de leur
Royne, sans se vouloyr soubmestre à celle du comte de
Morthon, et secourent souvant les Irlandoys, leur voysins,
contre les garnisons d'Angleterre.</p>

<p><span class="pagenum"><a id="Page_384"> 384</a></span>
Le vieulx Cauberon a esté renvoyé, depuys deux jours,
avec une bien ample dépesche vers le comte de Morthon,
sans qu'il me soit venu voyr, ny qu'il m'ayt rien faict sçavoyr
de sa part, ains s'est fort caché de moy. Je ne sçay
particullièrement qu'est ce qu'il emporte, tant y a que j'ay
advis que ceste princesse a esté conseillée de remettre à
l'arbitre du dict de Morthon qu'il puisse procéder comme
il vouldra, par la rigueur des loix du pays, contre ceulx
qui estoient dans le chasteau de Lillebourg; dont se présume
qu'il en fera mourir la pluspart. Le dernier messager,
que j'ay envoyé par dellà, n'est encores de retour; il regarde,
possible, à se conduyre plus sagement que n'a faict l'aultre,
que j'y avoys envoyé devant luy, qui a esté descouvert, et
icelluy Morthon l'a faict pendre, à quoy j'ay ung très grand
regrect.</p>

<p>Le comte de Montgommery n'a encores envoyé devers
moy à cause, à mon advis, que le cappitayne Orsey luy a
escript la bonne responce, qu'il luy a rapportée de Vostre
Majesté touchant son faict particullier; mais je sçay bien
qu'il s'est fort resjouy de la paix, et pense qu'il fera bientost
repasser sa femme et ses enfans en France. Les aultres
gentilshommes françoys, qui sont icy, sont la pluspart
venus, ung à ung, me offrir leurs vyes et personnes pour
vostre service; et semble que toutz, en général, et chacun,
en son particullier, veulent jouyr le bien de la paix et de la
bonne grâce de Vostre Majesté, dont, depuis deux jours,
le S<sup>r</sup> de Boy de Bretaigne, le cappitayne Ber, le cappitayne
La Fosse, le cappitayne Bernardyère, et aultres, m'en sont
venus tesmoigner leur affection. Je ne sçay si le comte de
Montgommery prétend d'aller trouver le prince d'Orange,
tant y a qu'il faict faire des armes en ceste ville.</p>

<p><span class="pagenum"><a id="Page_385"> 385</a></span>
Il semble qu'on ayt quelque souspeçon que le Roy d'Espaigne
ne vueille ratiffier l'accord, du premier jour de may,
car le temps, dans lequel l'on avoit promis de fournir de sa
lettre et de sa responce là dessus, est passé de plus d'ung
moys, bien qu'il s'entend que le dict accord a esté publié en
Espaigne, et que les biens et navyres des Angloys y ont esté
relaschés. Et sur ce, etc. <span class="i2">Ce <span class="xs">XXXI</span><sup>e</sup> jour de juillet 1573.</span></p>

<h2>CCCXXXIII<sup>e</sup> DÉPESCHE</h2>

<p class="center">&mdash;du <span class="xs">V</span><sup>e</sup> jour d'aoust 1573.&mdash;</p>

<p class="center">(<i>Envoyée exprès jusques à Calais par le S<sup>r</sup> Pierre Cahier.</i>)</p>

<p class="hanging indent">
Inquiétude causée en Angleterre par le voyage du roi sur les côtes de Normandie.&mdash;Crainte
d'une entreprise contre l'Écosse concertée entre le roi et
le roi d'Espagne.</p>

<p class="dest">Au Roy.</p>

<p>Sire, nonobstant la satisfaction, que j'ay donné à ceste
princesse et aulx siens, de la venue de Vostre Majesté en
Normandye, et de celle de la Royne, vostre mère, à Dieppe,
ilz ne layssent, pour cella, d'avoyr suspect l'armement et appareil
de mer, que Voz Majestez y ont commandé de dresser,
leur estant rapporté, par ceulx qui viennent de dellà la mer,
qu'il se parle ouvertement qu'une partie de cella se faict
pour passer des forces en Escoce: dont ont escript en dilligence
au comte de Morthon qu'il se tiegne sur ses gardes,
et qu'il ayt à garnyr les chasteaus et places fortes, et les
portz du pays, de gens de guerre, pour empescher la descente
des Françoys; et au comte de Houtincthon, lequel
préside en leur quartier du Nort, vers le dict royaulme d'Escoce,
qu'il ayt à visiter la frontière, et y fère, de rechef,
<span class="pagenum"><a id="Page_386"> 386</a></span>
les monstres, et remplir bien les garnisons. Et s'est augmentée
ceste leur souspeçon de ce qu'ilz ont sceu, ainsy
qu'ilz disent, que Vostre Majesté a donné passage à ung
milion et demy d'or, que le Roy d'Espaigne envoyoit en
Flandres; qui jugent bien que vous ne tiendriés la mein
à l'accomodement des affères du dict Roy d'Espagne et à
l'establissement de sa grandeur, laquelle s'opose tousjours
à la vostre, si quelques aultres conventions secrètes
ne vous unissoient à ceste intelligence, laquelle ils creignent
bien fort que soit contre eulx et contre le faict de
leur religion. Dont sont bien fort après à se racointer eulx
mesmes, s'ilz peulvent, avec le dict Roy d'Espaigne, et à
fère que, des deux costés, l'altération cesse, et qu'ilz retournent
à ceste mutuelle bienvueillance qu'il y a eu, de tout
temps, entre leurs pays et estatz: ce que je croy ne leur
sera difficille. Et la prinse d'Arlem<a name="FNanchor_22" id="FNanchor_22" href="#Footnote_22" class="fnanchor">[22]</a> y convye ceulx icy
davantage.</p>

<p>J'ay receu la dépesche de Vostre Majesté, du <span class="xs">XXIIII</span><sup>e</sup> du
passé, avec les pleinctes de voz subjectz contre les pirates,
et n'obmettray ung seul poinct de l'instance, que me commandés
d'en fère à ceste princesse, à la première audience
qu'elle me donra. Et sur ce, etc.</p>

<p class="right">Ce <span class="xs">V</span><sup>e</sup> jour d'aoust 1573.</p>

<p><span class="pagenum"><a id="Page_387"> 387</a></span></p>

<h2>CCCXXXIV<sup>e</sup> DÉPESCHE</h2>

<p class="center">&mdash;du <span class="xs">IX</span><sup>e</sup> jour d'aoust 1573.&mdash;</p>

<p class="center">(<i>Envoyée exprès jusques à Calais par Estienne Jumeau.</i>)</p>

<p class="hanging indent">
Préparatifs de défense faits en Angleterre.&mdash;Audience.&mdash;Satisfaction donnée à
l'ambassadeur.&mdash;<cite>Mémoire.</cite> Détails de l'audience.&mdash;Demande afin d'obtenir
la sûreté du passage par mer pour le roi de Pologne.&mdash;Déclaration
d'Élisabeth qu'elle consent à donner toute protection en Angleterre au roi
de Pologne, mais qu'elle n'y veut pas recevoir les gens de guerre qu'il
emmène avec lui.&mdash;Négociation du mariage.&mdash;Plaintes du roi au sujet des
affaires d'Écosse et des exécutions faites par le comte de Morton.</p>

<p class="dest">Au Roy.</p>

<p>Sire, je m'estois bien aperceu que ceulx de ce conseil
se donnoient beaucoup de peur, et en imprimoient
beaucoup à leur Mestresse, de l'armement de mer qui se
prépare en Normandye pour le voyage de Pouloigne: car,
dès le <span class="xs">XXVI</span><sup>e</sup> du passé, ilz avoient chauldement dépesché ung
courrier en Escoce, pour de rechef advertyr le comte de
Morthon de se tenir sur ses gardes, et de mettre le plus
de soldatz qu'il pourroit ez places fortes, portz et advenues
du pays, affin de ne laisser aborder aulcuns navyres
de guerre, ny permettre d'aller et venir aulcuns estrangiers
par dellà, et d'establir si bien son authorité et avoyr
l'&oelig;il si ouvert, sur ceulx qui luy vouldroient remuer quelque
chose, qu'il les peût facillement et bientost réprimer;
et que, s'il luy survenoit quelque besoing de forces, qu'il
seroit promptement secouru de deux mille harquebusiers
angloys et huict centz chevaulx, et qu'on tiendroit une si
bonne provision d'artillerye et de pouldres, et monitions,
à Varvic, qu'il en pourroit recouvrer, du jour au lendemain,
aultant qu'il luy seroit besoing. Et, par mesme dépesche,
<span class="pagenum"><a id="Page_388"> 388</a></span>
mandoient au sire Jehan Fauster, à milord Scrup, et aultres
gardiens de la frontière du Nort, vers l'Escoce, de fère, de
rechef, bien soigneusement les monstres des gens de guerre
et une description expécialle de mille cinq centz harquebuziers
pour estre prestz, à toutes les heures qu'on les manderoit;
laquelle démonstration, Sire, avec celle qu'ilz ont
faicte, quand le comte d'Essex est party pour Irlande,
m'avoient desjà assez faict remarquer leur grande meffiance
et leur souspeçon; mais la Royne mesmes, me les a ouvertement
et plus à cler déclarées, comme verrez par un mémoire
que je joins à ce pacquet.</p>

<p>Après avoyr prins congé d'elle, je suis entré là où les
dicts du conseil étoient assemblés, et leur ay faict voyr les
pièces, qu'il vous avoit pleu m'envoyer, des déprédations, et
plusieurs aultres que j'en avoys devers moy, qui m'en ont
débatu quelques unes, et m'ont fort expressément remonstré,
qu'encor qu'il apparût plus de pleinctes du costé des Françoys
contre l'Angleterre, que du costé des Angloys contre
la France, que néantmoins ilz avoient cest advantage de
pouvoir fère foy d'ung fort grand nombre de restitutions
qu'ilz avoient faictes aulx Françoys, là où, en France,
n'en avoit esté faicte encores une seule aulx Angloys. Et
après leur avoyr touché ung mot des escrupulles que la
Royne, leur Mestresse, m'avoit faict sur la seureté du passage
que je luy avoys demandé, je leur ay remonstré que
si elle et eulx s'y arrestoient, ce seroit argument qu'ilz
doubtoient par trop de vostre bonne intention, et qu'ilz ne
l'avoient nullement bonne vers Vostre Majesté; et les ay
priés de vous fère voyr, à bon escient, s'ilz vouloient demeurer
en la bonne confédération du dernier traicté,
ou bien s'ilz avoient intention de s'en départyr. Et les
<span class="pagenum"><a id="Page_389"> 389</a></span>
ayant ainsy layssez, ilz m'ont mandé, le jour après, que
la dicte Dame m'avoit accordé le dict passage, et le saufconduict,
sans aulcune difficulté. Et sur ce, etc.</p>

<p class="right">Ce <span class="xs">IX</span><sup>e</sup> jour d'aoust 1573.</p>

<div class="blockquote">
<p class="header">MÉMOIRE.</p>

<p>Sire, quand, avec les lettres de Vostre Majesté et du Roy de
Pouloigne, vostre frère, je suis allé prier la Royne d'Angleterre de
luy vouloir octroyer le bon, et seur, et libre passage que requiert la
bonne intelligence d'entre voz deux royaulmes, et la promise et
jurée amityé d'entre Voz Majestez, avec toutes les aultres honnestes
cautions que luy offriez en voz dictes lettres, et avec les meilleures
persuasions, dont je me suis peu adviser;</p>

<p>Elle m'a respondu que, quand à la personne du Roy de Pouloigne,
vostre frère, et des principaulx, d'auprès de luy, et de son trein
ordinayre, sa suyte et meubles, elle l'octroyoit très volontiers, et
que, sans saufconduict ou avec saufconduict, si le vent le jettoit
par deçà, il y seroit aussy bien et honnorablement receu comme s'il
abordoit en France, ou en son propre royaulme; mais, quand à ses
gens de guerre, elle me vouloit dire librement qu'on luy avoit remis
ce qui s'estoit passé, du propos d'entre elle et le Roy de Pouloigne,
vostre frère, devant les yeux, et luy avoit on faict considérer que Vostre
Majesté et la Royne, vostre mère, et luy mesmes, aviez indubitablement
eu une grande affection au mariage, mais que M<sup>r</sup> le cardinal
de Lorrayne, pour l'occasion de la Royne d'Escoce, sa niepce, avoit
trouvé moyen de l'interrompre; dont, s'il avoit eu tant de crédit en
cella, il le pourroit bien avoir encores plus grand, à ceste heure, en
chose de moindre conséquence, pour, en faveur de sa mesmes niepce,
entreprendre quelque nouveaulté dans ce royaulme, si tant de gens
de guerre y abordoient.</p>

<p>En quoy je luy ay réplicqué soubdein qu'elle me pardonnât, si
je luy disois que c'estoit elle, et ceulx qui pour elle avoient manyé
le dict propos de son mariage avec le Roy de Pouloigne, qui l'avoient
à la fin interrompu, et non M<sup>r</sup> le cardinal de Lorrayne; pour lequel je
ozois et voulois bien respondre que, oultre qu'il avoit tousjours suivy
les intentions de Leurs Majestez Très Chrestiennes, et conseillé les
choses qui estoient pour la grandeur de leur couronne, comme estoit
bien le dict mariage, qu'il avoit encores plus espéré par là de solagement
<span class="pagenum"><a id="Page_390"> 390</a></span>
ez affères et à la personne de la Royne d'Escoce, que par nul
aultre moyen du monde; et que, si elle vouloit considérer que Vous,
Sire, aviez maintenant à establir ung grand et nouveau royaulme, qui
estoit advenu à vostre frère, et non luy venir troubler à elle le sien, et
que vous ne mettiés, de gayeté de cueur, ce nombre de gens de
guerre sur mer, après la perte et diminution de beaucoup de voz forces
en ces guerres civilles de vostre royaulme; ains que vous le
faysiez pour accomplir vostre promesse aulx Poulounois, elle jugeroit
bien que sa difficulté estoit mal fondée.</p>

<p>Et me suis eslargy en plusieurs clères démonstrations là dessus,
qui ont faict confesser à la dicte Dame qu'elle avoit regret de débattre
rien sur vostre raysonnable demande; mais que, pour satisfère à
ceulx de son conseil, elle me prioit de luy donner temps, qu'elle la
peût mettre en dellibération; car aussy sçavoit elle que l'affère
n'estoit pressé, et qu'on luy avoit escript qu'il ne se mettoit plus
tant de dilligence à l'embarquement, et sembloit que le voyage du
Roy de Pouloigne fût, pour quelque occasion, retardé; néantmoins elle
espéroit de vous satisfère de si bonne sorte en cest endroict, que
Vostre Majesté et la Royne, vostre mère, et le Roy de Pouloigne, en
resteriez contantz.</p>

<p>J'ay poursuivy les aultres propos de voz lettres, du <span class="xs">XVIII</span><sup>e</sup> et <span class="xs">XXIIII</span><sup>e</sup>
du passé, et mesmes de l'entrevue de Monseigneur le Duc, où elle
s'est layssée fort facillement attirer; et a monstré que son ambassadeur
luy en avoit escript, et que bientost j'auroys les lettres de Vostre
Majesté et de la Royne, vostre mère, pour luy en fère entendre
vostre résolution, ne dissimulant poinct qu'elle ne voulût fort volontiers
voyr Monseigneur le Duc par deçà; mais c'estoit tousjours avec
la protestation de n'estre de rien obligée pour sa venue, et de n'encourir
la diminution de vostre amityé, ny de celle de la Royne, vostre
mère, ny de luy, s'il s'en retournoit sans la conclusion du dict mariage.</p>

<p>Je luy ay respondu, en peu de motz, <em>que la sincérité seroit la
règle de cella entre Voz Majestez</em>, et que l'affère estoit en toutes
sortes si éminent qu'il n'y pouvoit enfin rester rien de caché. Et l'ay
layssée amplement discourir de ce faict, sans l'interrompre nullement;
qui, après ses accoustumez doubtes, a terminé son propos en plusieurs
parolles de contantement.</p>

<p>Et j'ay adjouxté que, par voz deux dernières dépesches, Vostre
Majesté ne me faisoit poinct mention que son ambassadeur vous eût
parlé des choses d'Escoce, ains me commandiez de vous mander des
<span class="pagenum"><a id="Page_391"> 391</a></span>
nouvelles de ce pays là, et que j'estimois que vous touveriez bien
estrange si ce qu'on disoit à Londres estoit vray, que le comte de
Morthon eut faict exécuter à mort ceulx qu'il avoit prins dans le
chasteau de Lillebourg, qui s'estoient rendus à elle, et qu'il sembloit
qu'ung régent ne debvoit entreprendre ung faict de telle conséquence,
sans en advertyr les principaulx alliés de la couronne.</p>

<p>A quoy elle m'a respondu qu'elle n'avoit rien entendu de la dicte
exécution, et qu'elle avoit remis tout l'affère à ceulx du pays, et n'avoit
accepté les personnes de ceulx du dict chasteau pour prisonnyers;
et qu'elle sçavoit bien que son ambassadeur vous avoit donné compte
de tout ce faict; dont pensoit que, par le premier pacquet que je recepvrois
de Vostre Majesté, j'en serois amplement informé.</p>

<p>Après, je luy ay touché, en termes bien exprès, tout ce que me
commandiés luy dire à l'égard du faict des déprédations, et elle,
après l'avoir ouy paciemment, et en avoyr longuement débatu
avecques moy, m'a prié d'en communicquer avec ceulx de son conseil.</p>
</div>

<h2>CCCXXXV<sup>e</sup> DÉPESCHE</h2>

<p class="center">&mdash;du <span class="xs">XIIII</span><sup>e</sup> jour d'aoust 1573.&mdash;</p>

<p class="center">(<i>Envoyée exprès jusques à Calais par Jehan Monyer.</i>)</p>

<p class="hanging indent">
Disposition d'Élisabeth à accepter l'entrevue.&mdash;Nouvelles de Flandre.&mdash;Exécutions
faites en Écosse par le comte de Morton.&mdash;Nouvelles de Marie
Stuart.&mdash;Bruit répandu à Londres que les armes ont été reprises dans
le Languedoc.</p>

<p class="dest">Au Roy.</p>

<p>Sire, affin que la Royne d'Angleterre ne fût en peyne
du retardement de vostre response, sur les lettres qu'elle
a dernièrement escriptes à la Royne, vostre mère, et à
Monseigneur, frère de Vostre Majesté, je luy ay envoyé
communicquer vostre dépesche du dernier du passé; laquelle
contient ce qu'avez arresté, le dict jour, avec son ambassadeur:
et semble bien, Sire, qu'elle s'attand à l'entrevue,
<span class="pagenum"><a id="Page_392"> 392</a></span>
car j'ay sceu qu'elle a faict advertyr toutz les officiers
de sa mayson de ne s'esloigner, et de se tenir si prestz
qu'ilz puissent estre devers elle, en la part qu'elle sera,
dans vingt quatre heures, après qu'elle les aura mandés.
Cependant elle m'a faict expédier le sauf conduict pour le
voyage de Pouloigne, et m'a mandé qu'il est en la plus
ample forme qu'il se peut fère.</p>

<p>Il se cognoit desjà que l'estonnement, qu'on avoit prins,
du succès d'Arlem est passé, car les flammantz, qui sont
icy, se sont si bien encouragés, depuis la nouvelle de Ramequin,
et ont encouragé Maysonfleur et aulcuns françoys,
qui auparavant estoient comme toutz disposés d'aller trouver
le prince d'Orange, qu'ilz s'embarquent, toutz de compaignye,
aujourdhuy ou demein, pour passer à la Brille.</p>

<p>Maistre Drury, mareschal de Barvic, est arryvé en ceste
cour, qui apporte, comme l'on dict, la confirmation de la
mort du cappitayne Granges, et de son frère milord de
Humes, de Melvin, de Cadinguen, et aultres, qui estoient
dans le chasteau de Lillebourg, lesquelz le comte de Morthon
a faict exécuter; et qu'il a plusieurs réquisitions à fère
pour le dict de Morthon, entre aultres, l'on creinct qu'il
perciste à demander l'évesque de Roz, pour en fère aultant
que des aultres. A quoy, Sire, j'ay desjà oposé, et
oposeray encores davantage, le nom et l'authorité de Vostre
Majesté.</p>

<p>Monsieur le présidant de Tours, lequel a esté, plus d'ung
moys, avec la Royne d'Escoce, vient d'arriver, ayant très
bien et vertueusement accomply la charge, qu'il avoit vers
elle, dont il en rendra bon compte à Vostre Majesté. L'on
a, premier qu'il soit party, remué la dicte Dame en ung
plus beau et meilleur logis qu'elle n'estoit, et luy a l'on
<span class="pagenum"><a id="Page_393"> 393</a></span>
ung peu amplyé sa liberté; et j'ay tant faict que la Royne
d'Angleterre a mandé au comte de Cherosbery de la mener
aulx beins de Boeston pour sa santé, par tout ce moys
d'aoust.</p>

<p>Il se parle icy diversement de l'estat des affères de vostre
royaulme, et que, en Languedoc, ceulx de la religion,
ne se contantantz des condicions de la paix, sellon les articles
arrestés à la Rochelle, poursuyvent d'exécuter les armes
avec plus de violence que jamays, et qu'ilz ont surprins
Aygues Mortes et Bésiers, et sont les plus fortz en la campaigne.
Ce qui esmeut assez les Angloys, et tient en grand
suspens le reste des françoys, qui sont encores icy, qui
avoient bien desir de se retirer. Néantmoins je ne sentz,
pour ceste heure, qu'il se praticque rien par eulx contre
vostre service. Le comte de Montgommery est vers le cap
de Cornoaille avec son beau frère, et ne s'entend rien de
luy par deçà. Je ne sçay s'il s'yra promener en Irlande
avec le comte d'Essex; aulcuns ont présumé qu'il le feroit,
dont je mettray peyne de le sçavoir, et de le fère observer.
Sur ce, etc. <span class="i2">Ce <span class="xs">XIV</span><sup>e</sup> jour d'aoust 1573.</span></p>

<h2>CCCXXXVI<sup>e</sup> DÉPESCHE</h2>

<p class="center">&mdash;du <span class="xs">XX</span><sup>e</sup> jour d'aoust 1573.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Maladie du duc d'Alençon.&mdash;Projet d'Élisabeth de se rendre à Douvres.&mdash;Sollicitations
adressées au roi par Marie Stuart.&mdash;Négociation du mariage.&mdash;Plaintes
d'Élisabeth à raison des prises récemment faites sur les Anglais
par les Bretons.</p>

<p class="dest">Au Roy.</p>

<p>Sire, à ce que j'avoys mandé dire à la Royne d'Angleterre,
<span class="pagenum"><a id="Page_394"> 394</a></span>
que l'occasion, pourquoy je n'avoys encores receu
vostre responce, sur les lettres qu'elle avoit dernièrement
escriptes à Vostre Majesté et à la Royne, vostre mère,
estoit pour la maladye survenue à Monseigneur le Duc;
et que je creignois bien fort qu'elle mesmes, pour n'avoyr
poinct monstré assez de correspondance à l'honneste affection
de ce vertueux prince, ait causé ce mal, elle m'a faict
respondre, par ung mot de lettre de milord de Burgley,
qu'elle estoit bien marrie de l'indisposition de Mon dict
Seigneur, vostre frère, laquelle elle espéroit que ne seroit
de longue durée, veu que, par conjecture, la fiebvre luy
pouvoit estre occasionnée du long siège, et du travail d'estre,
par ce temps chault d'esté, retourné de la Rochelle
vers vous, et qu'avec ung peu de repos, qu'il en seroit
bientost quicte, et restitué en sa première santé, et qu'elle
continuoit tousjours son progrès en intention de se rendre
à Douvre, le <span class="xs">XXV</span><sup>e</sup> du présent: et n'y a rien plus de ce propos
en la dicte lettre.</p>

<p>Cependant, Sire, je me suis approché, icy, à la suyte de
la dicte Dame, pour satisfère à la Royne d'Escoce, laquelle,
après avoyr licencié monsieur le présidant de Tours, au
bout d'ung moys, ou cinq sepmaynes, qu'il a eu toute entière
commodicté d'estre avec elle, elle m'a escript que,
pour aulcuns affères qui concernent la personne d'elle et
son traictement, nous voulussions toutz deux, de compagnie,
en venir traicter avec la Royne d'Angleterre et avec
les seigneurs de son conseil. A quoy je n'ay voulu deffallir
de l'office que m'avez commandé fère tousjours icy pour
elle; dont le dict sieur présidant rendra bon compte du
tout à Vostre Majesté. Et seulement je adjouxteray, icy,
quand à l'Escoce, que la dicte Dame desire fort qu'il vous
<span class="pagenum"><a id="Page_395"> 395</a></span>
playse prendre bientost la résolution que vous semblera plus
expédiente pour conserver vostre ancienne allience avec le
dict pays; car a esté advertye qu'il y a des secretz articles
d'une aultre ligue avec l'Angleterre, desjà toutz dressés,
qui préjudicient grandement à celle de Vostre Majesté, et
qu'elle ne prendra sinon en très bonne part, et n'interprètera
sinon à bien, tout ce que vouldrés adviser et résouldre
en cella, encor qu'en apparance il y semble avoyr quelque
chose qui puisse déroger au droict et authorité d'elle;
car réputera que le ferez pour mieulx préserver elle, son
filz et son royaulme, d'ung plus grand inconvénient.</p>

<p>Et sur ce, etc. <span class="i2">Ce <span class="xs">XX</span><sup>e</sup> jour d'aoust 1573.</span></p>

<div class="blockquote">
<p class="center">PAR POSTILLE.</p>

<p>Depuis ce dessus, j'ay veu, par occasion, cette princesse, laquelle,
après aulcunes siennes responces assez indifférantes sur le faict de la
Royne d'Escosse, m'ayant tiré à part, m'a curieusement demandé de
la santé de Monseigneur vostre frère, et du faict de l'entrevue. A
quoy, pour luy satisfère, je luy ay dict cella mesmes que naguyères
je luy en avois escript, et que je n'en sçavois aultre chose,
dont s'est esbahye du retardement de mon secrettère; et puis a
adjouxté qu'elle me vouloit fère une grande pleincte de voz navyres
de guerre, lesquelz, estantz partis de la Rochelle, estoient
venus prendre, la sepmayne passée, sur la coste de Bretaigne, six
navyres marchandz angloys, bien riches, et les en avoient admenez
fort maltraictés, et qu'elle vous demandoit réparation de ce tort,
tout ainsy qu'elle vous offroit non seulement la réparation des tortz
de ses propres navyres, si, d'avanture, vos subjectz se pleignoient de
quelqu'un d'eux; mais avoit envoyé, à ses despens, prendre et réprimer,
en faveur de voz dicts subjectz, les pirates, tout le long de la
coste de deçà, pour leur assurer la navigation, et leur fère rendre leurs
biens, ainsy que je l'avoys requis. Je luy ay fait la responce que j'ay
estimé convenir à ung tel faict, sellon l'ample argument que j'en
avoys, rejettant la coulpe de ce mal sur le désordre qui procédoit
de son royaulme, et que j'en escriprois fort expressément à Vostre
Majesté. Elle et ceulx de son conseil ont bien fort à cueur cest affère.</p>
</div>

<h2><span class="pagenum"><a id="Page_396"> 396</a></span></h2>

<h2>CCCXXXVII<sup>e</sup> DÉPESCHE</h2>

<p class="center">&mdash;du <span class="xs">XXV</span><sup>e</sup> jour d'aoust 1573.&mdash;</p>

<p class="center">(<i>Envoyée exprès jusques à Calais par le S<sup>r</sup> de Vassal.</i>)</p>

<p class="hanging indent">
Invitation faite à l'ambassadeur de se rendre à Douvres.&mdash;Négociation du
duc d'Albe pour obtenir un secours de vaisseaux anglais.&mdash;Affaires d'Écosse.&mdash;Nouvelle
qu'une mission a été donnée au maréchal de Retz pour
passer en Angleterre.</p>


<p class="dest">Au Roy.</p>

<p>Sire, il semble que l'ambassadeur d'Angleterre ayt
escript en ceste court que, premier que prendre nulle certeyne
résolution, sur les lettres que la Royne d'Angleterre
a dernièrement escriptes à la Royne, vostre mère, et à
Monseigneur le Duc vostre frère, Vostre Majesté veult envoyer
icy, vers elle, un personnage de qualité pour avoyr,
sur l'intention sienne touchant le mariage et l'entrevue,
ung plus grand esclarcissement que n'en avez peu prendre
par ses propres lettres. Et je sçay bien qu'elle et ses conseillers
sont en grand suspens à quoy il tient que je n'aye
desjà nouvelles de celluy qui doibt venir, et que ne me
mandez de fère entendre quelque chose de ce faict à la
dicte Dame. Et ont faict dire à mes gens, après que j'ay
heu satisfaict aux affères de la Royne d'Escoce, que, si je
voulois suivre le progrès jusques à Douvre, l'on me feroit
bien accomoder de logis. Mais j'ay advisé, Sire, pour
bonne occasion, de retourner jusques en ceste ville, où j'ay
apprins que, nonobstant qu'on ayt faict prendre bonne
espérance au duc d'Alve, qu'il pourroit estre accomodé
d'ung nombre des grandz navyres de ceste princesse pour
sa guerre de Hollande, et dont il y en avoit desjà quelques
ungs sortis de la rivyère, elle les a néantmoins toutz
<span class="pagenum"><a id="Page_397"> 397</a></span>
faict rammener dedans leur arcenal accoustumé de Gelingam;
et que, quand Guaras a cuydé estreindre bien cest
affère, il s'en est trouvé du tout descheu, et mesmes il a mal
employé ung nombre d'escus, vers des particulliers qui luy
avoient promis de l'accomoder de leurs propres vaysseaulx.</p>

<p>J'ay apprins que la dicte Dame faict préparer ce qui faict
besoing pour renforcer l'entreprinse d'Irlande, et pour
pourvoir fort soigneusement aulx choses d'Escoce, et que,
pour mieulx fournyr aulx deux entreprinses, elle faict ung
emprunct nouveau sur toutes les maysons de ceste ville, qui
reviendra, ainsy qu'on dict, à quatre centz mil escus. J'ay
sceu, du costé d'Escoce, qu'il s'est trouvé cent gentilshommes
escouçoys, qui ont voulu pléger de soixante dix
mille escus la vie du cappitayne Granges, et de servir de
leurs personnes, tant qu'ilz vivroient, le party du comte de
Morthon, s'il la luy vouloit saulver, mais le dict de Morthon
n'y a voulu entendre et l'a faict mourir, ensemble son frère
et trois aultres, et que Melvin est eschappé, parce qu'il a eu
quelque bon amy en ceste court d'Angleterre, et que le
comte de Honteley, milord de Ruven et M<sup>e</sup> Asquin ont tant
pourchassé pour milord de Humes qu'ilz ont faict remettre
son faict au prochain parlement, monstrant M<sup>e</sup> Asquin, qui a
espousé sa seur, qu'il ne pourroit estre contant si l'on uzoit
de rigueur vers son beau frère; dont, de tant qu'il a le
Prince d'Escosse entre ses meins, et que ceulx, qui sont
dedans Dombertrand, sont toutz à sa dévotion, l'on ne l'oze
offancer. Tant y a que les meilleurs et les principaulx de la
noblesse du pays creignent fort le dict prochein parlement;
dont desirent qu'il s'y puisse trouver quelqu'ung, de la
part de Vostre Majesté, pour y modérer les affères. Et sur
ce, etc. <span class="i2">Ce <span class="xs">XXV</span><sup>e</sup> jour d'aoust 1573.</span></p>

<p><span class="pagenum"><a id="Page_398"> 398</a></span></p>

<div class="blockquote">
<p class="center"><i>Par postille à la lettre précédente.</i></p>

<p>Ainsy que je mettois fin à ceste dépesche, mon secrettère est arrivé,
avec les deux de Vostre Majesté, des <span class="xs">XIIII</span><sup>e</sup> et <span class="xs">XVIII</span><sup>e</sup> du présent; et
incontinent j'ay faict venir des chevaulx pour m'acheminer là où est
la Royne d'Angleterre, affin de l'advertyr de la venue de M<sup>r</sup> le maréchal
de Retz, et la disposer à luy fère une bonne et favorable réception.</p>
</div>

<h2>CCCXXXVIII<sup>e</sup> DÉPESCHE</h2>

<p class="center">&mdash;du dernier jour d'aoust 1573.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Audience.&mdash;Communication officielle de l'envoi du maréchal de Retz en Angleterre
pour la négociation du mariage.&mdash;Satisfaction d'Élisabeth.</p>

<p class="dest">Au Roy.</p>

<p>Sire, parce que j'avoys desjà déclaré à la Royne d'Angleterre
que, de tant qu'elle ne s'estoit assez bien explicquée
de son intention par les dernières lettres qu'elle avoit
escriptes à la Royne, vostre mère, et à Monseigneur le
Duc, frère de Vostre Majesté, qu'il ne vous avoit peu clèrement
apparoir ce qu'elle y avoit voulu dire, sinon qu'elle
n'y avoit pas dict ce que vous aviez desiré, ny ce qu'aviez
justement espéré d'elle, vous aviez esté contreinct, avec
l'accidant survenu de la maladye de Mon dict Seigneur,
d'estre long et tardif de luy respondre, je n'ay eu maintenant,
Sire, de quoy toucher guyères davantage de ce
poinct à la dicte Dame; et, seulement, suis venu à luy dire
que, de tant que, par les honnorables et vertueuses déclarations,
qu'elle vous avoit souvant faictes, de son intention,
elle vous avoit layssé prendre beaucoup de bonnes erres
d'elle sur le propos de Mon dict Seigneur, vostre frère,
vous ne pouviez, ny vouliez maintenant délaysser le dict
<span class="pagenum"><a id="Page_399"> 399</a></span>
propos sans le conduyre à l'extrême et dernier poinct de ce
qui estoit requis, pour tesmoigner à elle et aulx siens, et
rendre manifeste à toute la Chrestienté, que vous persévèreriez,
jusques au bout, de pourchasser son allience par
toutz les plus honnorables moyens qu'il vous seroit possible,
jusques à ce qu'elle vous eût mis hors de tout chemin
de la pouvoir plus espérer; et que pourtant Vostre
Majesté luy dépeschoit maintenant M<sup>r</sup> le mareschal de Retz,
(personnage de telle élection, qu'elle sçavoit qui tenoit ung
très grand lieu en vostre royaulme, et estoit singullièrement
bien aymé et estimé de Voz Très Chrestiennes Majestez),
pour deux effectz: l'ung, affin de defférer, par la
qualité sienne, tousjours aultant d'honneur et d'avantage,
que vous pourriez en cest endroict, à la dicte Dame; et l'aultre,
pour nettier si bien par luy toutes difficultez et toutz
escrupulles, qui pourroient rester en cest affère, qu'il ne
s'y peût dorsenavant trouver autre chose que débatre, sinon
à qui, de Voz Majestez et de toutz les meilleurs et
plus dévotz serviteurs de voz couronnes, s'esforceroient,
à l'envy les ungs des autres, d'advancer l'accomplissement
de ceste heureuse allience, et de ce desiré parantage, lequel
debvoit rendre voz amityez perpétuelles et indissolubles à
jamays. Dont, de tant que la venue icy, de M<sup>r</sup> le mareschal,
luy estoit plus que mille et mille tesmoings de vostre
parfaicte persévérance et de celle de la Royne, vostre
mère, et encores plus expressément de celle de Monseigneur,
vostre frère, vers elle, je la supplioys très humblement,
et en vertu de ses mesmes promesses et des honnorables
propos qu'elle vous avoit tant de foys faict tenir de
ce faict, qu'elle voulût maintenant monstrer comme elle y
avoit tousjours procédé d'une vraye et pure, et non feincte,
<span class="pagenum"><a id="Page_400"> 400</a></span>
ny simulée volonté; adjouxtant à cella, Sire, plusieurs
aultres instances, que j'ay estimé convenir à bien disposer
ceste princesse sur la favorable réception de mon dict sieur
le mareschal, et sur les bons propos qu'il vient luy tenir.</p>

<p>A quoy elle, d'une démonstration pleyne de grand contantement,
m'a respondu que, par son ambassadeur, elle
avoit desjà eu quelque notice comme Vostre Majesté dellibéroit
d'envoyer quelqu'ung vers elle, mais n'espéroit
tant de faveur que ce fût M<sup>r</sup> le comte de Retz, et réputoit
davantage à honneur que je l'appellois mareschal de
France; et, encor qu'elle pensât d'avoyr escript ses lettres
bien clères à la Royne, vostre mère, si estoit elle très
ayse que en cherchissiez davantage l'esclarcissement par
ung personnage qu'elle sçavoit vous estre très inthyme et
très confident à toutz deux, me priant de vous fère ung
article bien exprès, par mes premières, du grand et très
cordial mercyement, qu'elle vous en rendoit; et, que, en
nulle aultre façon, Vostre Majesté, ny la Royne, vostre mère,
ne luy eussiez peu donner tesmoignage de vostre entière
et souveraynement bonne intention vers elle, ny qu'elle y
eût plus donné de foy que par le dict sieur comte, lequel
elle m'assuroit qu'il seroit le très bien venu, et que, quelle
impression que se donnassent les aultres de voz divers prétextes
en cest endroict, elle ne les interprèteroit dorsenavant
que très bons et très sincères pour elle.</p>

<p>Je luy ay merveilleusement agréé sa responce, et avons
esté longtemps en ce propos, et à parler de la maladye de
Mon dict Seigneur le Duc; lequel je luy ay assuré estre
hors de tout danger, et que, dans dix ou douze jours, il
pourroit sortir de la chambre. De quoy elle a monstré d'estre
bien fort ayse.</p>

<p><span class="pagenum"><a id="Page_401"> 401</a></span>
Et après, Sire, j'ay assemblé ceulx du conseil de la dicte
Dame pour leur proposer la venue de M<sup>r</sup> le mareschal, et
fère expédier son saufconduict, et impétrer des navyres de
ceste princesse pour l'aller quérir et assurer son passage, et
pour les bien disposer à sa réception. Dont ayant obtenu le
tout, j'ay dépesché, avec toutes ces provisions, le S<sup>r</sup> de
Vassal et ung de mes secrettères, qui parle angloys, devers
luy; par lesquelz j'espère qu'il se trouvera bien satisfaict,
et bien informé, de tout ce qu'il peut desirer pour son arrivée
vers ceste princesse; laquelle il pourra encores trouver
icy, mardy prochein, mais, s'il ne passe si tost, nous la
suyvrons à Conthurbery, où elle fera quelque séjour. Et
sur ce, etc. Ce XXXI<sup>e</sup> jour d'aoust 1573.</p>

<h2>CCCXXXIX<sup>e</sup> DÉPESCHE</h2>

<p class="center">&mdash;du <span class="xs">IIII</span><sup>e</sup> jour de septembre 1573.&mdash;</p>

<p class="center">(<i>Envoyée exprès jusques à Calais par Pierre Ridou.</i>)</p>

<p class="hanging indent">
Préparatifs pour recevoir le maréchal de Retz.&mdash;Soupçon contre le comte de
Montgommery.&mdash;Nouvelles d'Écosse et de Marie Stuart.</p>

<p class="dest">Au Roy.</p>

<p>Sire, ayant la Royne d'Angleterre estimé que M<sup>r</sup> le mareschal
de Retz, à son désembarquement, seroit bien ayse
d'avoyr quelque espace de se pouvoir ung peu refaire du
travail de la mer, premier que de se présenter à elle, ny luy
aller explicquer sa légation, elle a advisé, pour cella, de le
recevoyr à Canturbery, quatre lieues dans le pays, ville
bien commode et assez espacieuse, où plusieurs seigneurs
et dames de sa court se rendront; et est partie de Douvre,
quelques jours plus tost qu'elle n'eût faict, et a hasté d'autant
<span class="pagenum"><a id="Page_402"> 402</a></span>
son progrès pour luy laysser cette, commodicté,
mais ce n'a esté sans avoyr premièrement commandé qu'il
me fût largement pourveu à tout ce que j'avoys demandé
pour les vaysseaulx de son passage, pour les navyres de
conserve, pour sa réception au sortir de la mer, et pour les
chevaulx qui luy feroient besoing; de sorte que je vous puys
assurer, Sire, qu'il est maintenant attendu, icy, avecques
desir, et qu'il sera le fort bien venu et fort honnorablement
receu en ce royaulme.</p>

<p>Le vidame de Chartres a envoyé prendre logis à Canturbery,
qui ne sera sans que luy et les aultres gentilshommes
françoys, qui sont par deçà, viennent saluer M<sup>r</sup> le mareschal,
et vueillent entendre curieusement de luy l'estat
de la paix de vostre royaulme. Cependant j'ay, à toutes
advantures, donné ordre que, pour les escrupulles qui me
restent encores du comte de Montgommery, ung personnage
que Vostre Majesté répute confident, soit, soubz aultre
prétexte, allé à la Rochelle; lequel, après qu'il aura bien
nothé toutes choses dans la ville, les vous yra dire, ou bien
me les rapportera, icy, pour en advertyr Vostre Majesté.</p>

<p>Je n'ay apprins rien de nouveau d'Escoce, depuis mes
précédantes, sinon que je viens de sçavoyr que le vieux
Cauberon est arryvé, depuis deux jours, en ceste court, et
que le S<sup>r</sup> de Quillegreu le y a admené; et que l'on dict
que le comte de Morthon, pour quelque nouvelle souspeçon,
a faict mourir milord de Humes, sans attandre le parlement.
La Royne d'Escoce est encores aulx beings, d'où
elle m'a escript que l'uzage d'iceulx a commancé de luy
provocquer des sueurs, qui luy font grand solagement à son
mal de costé. Sur ce, etc.</p>

<p class="right">Ce <span class="xs">IV</span><sup>e</sup> jour de septembre 1573.</p>

<p><span class="pagenum"><a id="Page_403"> 403</a></span></p>

<h2>CCCXL<sup>e</sup> DÉPESCHE</h2>

<p class="center">&mdash;du <span class="xs">XX</span><sup>e</sup> jour de septembre 1573.&mdash;</p>

<p class="center">(<i>Envoyée exprès jusques à la court par le S<sup>r</sup> de Vassal.</i>)</p>

<p class="hanging indent">
Bonne réception faite au maréchal de Retz.&mdash;Détails de sa négociation.&mdash;Entière
justification de la conduite du roi dans les guerres civiles de
France.&mdash;Heureux résultat de la mission du maréchal.&mdash;Honneurs qui
lui sont rendus.&mdash;Résolution des seigneurs du conseil d'approuver le
mariage d'Élisabeth avec le duc d'Alençon.</p>

<p class="dest">Au Roy.</p>

<p>Sire, je sçay bien qu'estant, M<sup>r</sup> le mareschal de Retz,
de retour par dellà, Vostre Majesté aura eu le plésir d'entendre,
de luy mesmes, le récit de son voyage; dont je n'entreprendray
de vous en toucher, icy, les principalles particullaritez,
parce qu'il n'aura pas obmis celles qui servent de
vous donner bon compte de ce qu'il a peu traicter et résouldre
avec ceste princesse. Et seulement je vous supplieray,
Sire, de vouloir gratiffier, par quelque bonne parolle
et par quelque démonstration, à l'ambassadeur de la dicte
Dame, et me commander de gratifier de mesmes, icy,
à elle, les honnestes faveurs et bon traictement qu'elle luy
a faict recevoir en son royaulme; qui vous puis assurer,
Sire, que, nonobstant les choses advenues, depuis ung an,
en France, elle a voulu qu'on luy ayt uzé les mesmes
sortes d'honneur et d'entretien qui furent faictz à M<sup>r</sup> de
Montmorency, quand luy et M<sup>r</sup> de Foix vindrent jurer la
ligue, sinon que, lors, les choses furent préparées de longtemps,
et la court estoit à Londres, là où, à ceste heure,
il est arrivé en temps de progrès, et sans qu'on ayt sceu,
<span class="pagenum"><a id="Page_404"> 404</a></span>
que de bien peu de jours, sa venue. En quoy l'opinion de
plusieurs et ma propre expectation ont esté de beaucoup
surmontées, et mesmes en ce qu'après qu'il a eu salué
la dicte Dame, et qu'il luy a eu explicqué sa première
charge, et faict les aultres honnestes et bien fort honnorables
complimentz vers les principalles personnes de ceste
court, il n'y a eu celluy qui n'ayt monstré de l'avoyr bien
fort agréable; et surtout quand, le troysiesme jour, il a
eu déduict, par ung bel ordre de peu de parolles, mais
icelles de grande efficace et pleynes de tout ornament, en
l'assemblée de ceulx de ce conseil, les choses advenues,
depuis quatorze ans, en vostre royaulme, commançant dès
l'entreprinse d'Amboyse jusques à la fin du siège de la
Rochelle; et que, pour respondre aulx objections et difficultés
que, pour tant de divers évènementz, l'on faysoit
contre le propos du mariage, il leur a eu séparé la rébellion
de la cause de la religion, et monstré fort clèrement
que vous aviez bien, Sire, tousjours prétendu de
réprimer l'une, mais non de vous porter jamays ennemy
de l'aultre; avec tant de apparantes raysons de cella,
qu'ilz n'ont peu contredire qu'il ne fût ainsy, et ont confessé,
tout hault, que nul plus grand ny plus relevé service
il eût peu fère à Vostre Majesté en ce royaulme, que de
les avoyr renduz capables de ce faict; et qu'ilz desireroient
que dix mille Angloys, des plus passionnez, eussent esté présentz
à son discours.</p>

<p>Ung chacun s'est efforcé, de là en avant, de l'honnorer
et respecter davantage, et la dicte Dame a faict augmanter
l'ordre de son entretien, et a depputé des gentilhommes
de bien bonne qualité pour le servir, et des plus grandz
de sa court pour l'accompaigner, de façon que, depuis le
<span class="pagenum"><a id="Page_405"> 405</a></span>
sortir du navyre jusques au rembarquement, il luy a esté,
d'heure en heure, toujours uzé quelque chose de plus et de
mieux. Comme luy aussy, de son costé, Sire, a continué,
jusques au dire adieu, d'accomoder tousjours tout l'effect
de sa négociation à leur honneur; et s'est conduict, en toutes
choses, si sagement, et avec tant d'honneur, vers eulx,
qu'il les a non seulement renduz bien édiffiez de Vostre
Majesté et de la Royne, vostre mère, et de toutz ceulx
de vostre couronne, mais semble qu'il leur ayt faict perdre
toute la malle impression que, depuis ung an, ilz avoient
conceue de la France. Et luy a ceste princesse voulu donner
ce tesmoignage, en la présence de ceulx de son conseil
et de moy, que, depuis qu'elle est royne, elle n'a poinct
traicté avec aulcun gentilhomme, d'où qu'il luy eut esté
envoyé, de qui elle ayt mieulx receu, ny eu plus agréables
les propos que de luy, parce que, si l'éloquence n'y
a point deffally, elle a opinyon que la sincérité y a grandement
abondé, et qu'elle le tient pour ung des plus dignes
et acortz gentilshommes, qu'elle ayt veu jamays, pour
porter très confidemment les secretz qui se mandent entre
princes.</p>

<p>Et, en ceste tant bonne opinyon, avec quelques honnestes
présentz, qu'il a faictz à la dicte Dame et à ses
plus expéciaulx conseillers, et avec la libéralité qu'il a
largement uzée vers ceulx qui ont eu charge de le servir
et traicter, et encores avec la modération dont il a sceu très
bien contenir toute sa troupe, qui n'estoit petite, il a
layssé, à son partement, ung fort grand contantement
de luy et une très bonne satisfaction de toute sa légation,
en ceste court.</p>

<p>Or, Sire, après l'avoir reconduict jusques à la mer, je
<span class="pagenum"><a id="Page_406"> 406</a></span>
suis retourné fère ung commencement de mercyement à la
dicte Dame de tant de bons traictementz et honnestes
faveurs, et du présent que mon dict sieur le mareschal
avoit receu d'elle; laquelle a monstré, en son absence, plus
que quand il estoit présent, de l'avoir en grande estime, et
de donner très grand foy aux choses qu'il luy a dictes de
la part de Voz Très Chrestiennes Majestez, et que, suyvant
icelles, elle tiendra l'ordre qui a esté arresté entre eulx,
lequel elle et ceulx de son conseil m'ont, d'eux mesmes, déclaré;
dont j'ay veu le S<sup>r</sup> de Quillegreu tout prest à prendre
la poste pour aller, à cest effect, trouver mon dict
sieur le mareschal; mais la dicte Dame s'est depuis advisée
qu'elle diffèreroit encores huict ou dix jours, affin d'attendre
que Monseigneur, frère de Vostre Majesté, fût mieulx
remis de sa maladye. Et ses deux plus expéciaulx conseillers
m'ont, sur leur foy et conscience, fort expressément
assuré qu'elle estoit très bien disposée à cest honnorable
party, et que la difficulté n'estoit plus que en ce qu'on avoit
rapporté que l'accidant du visage de Mon dict Seigneur estoit
beaucoup pire que ne monstroit le pourtraict qu'elle en
avoit desjà veu; lequel, s'il se trouvoit qu'il ne feût poinct
flaté, ilz s'assuroient que toutz aultres empeschementz seroient
bientost ostés. Et ay comprins de leur discours,
Sire, qu'ilz sont restés bien persuadés de la justiffication
de Voz Majestez, et du Roy de Pouloigne, et de Monseigneur,
sur les choses de France, par la déduction que
M<sup>r</sup> le mareschal leur en a faicte; et que, pourveu que
Vostre Majesté observe bien le nouvel édict, qui a esté faict
devant la Rochelle, ilz retourneront sans aulcun escrupulle
à la mesmes confience qu'ilz avoient prinse de Vostre
Majesté; mais aussy, s'ilz y voyoient la moindre infraction
<span class="pagenum"><a id="Page_407"> 407</a></span>
du monde, ilz jurent de jamais plus, en façon du monde,
ne s'y fier.</p>

<p>Et j'ay apprins, de fort bon lieu, que milord de Burgley,
quand il est venu à oppiner devant la dicte Dame sur la résolution
de ce bon propos de Monseigneur le Duc, il a dict
que, succédant ou ne succédant poinct le dict propos,
tousjours l'estat de leur religion demeuroit en danger,
mais qu'il y avoit quelque espérance d'y remédier, si, d'avanture,
le dict mariage s'effectuoit, là où, s'il ne s'effectuoit
poinct, il demeuroit du tout sans remède, car l'on
pouvoit fère entrer Mon dict Seigneur, par le contract du
dict mariage, aulx mesmes obligations qu'estoit la Royne,
sur l'observance des décretz du parlement touchant l'ordre
de la dicte religion, et que cella tiendroit tout le temps de
leur règne, et durant encores qu'ilz auroient l'administration
de leurs enfans, si Dieu leur en donnoit, là où, si la couronne
venoit à ung aultre, qui ne se trouvât obligé aulx
dicts décretz, il les pourroit changer, quand il voudroit; et
qu'ayant là dessus esté réplicqué au dict milord que l'exemple
des choses de France monstroit que ce ne seroit se
mettre seulement en danger, mais se précipiter en ung
très manifeste péril, s'ilz se commettoient à Mon dict Seigneur,
il a respondu que si, lors de l'excès et au milieu
des armes, et quand il estoit environné de ceulx qui s'exaspéroient
contre ceulx de leur religion, il avoit esté trouvé
modeste, et n'avoit uzé une seule parolle, ny une démonstration,
ny un seul maulvais effect contre eulx, il estoit bien
à croyre que, quand il seroit icy, près de la Royne, leur
Mestresse, et au milieu d'eulx, en un royaulme desjà estably
à ceste forme de religion, qu'il s'y conduyroit encores
avec plus de modération. Dont toutz ceulx du conseil,
<span class="pagenum"><a id="Page_408"> 408</a></span>
après l'avoir ouy, ont opiné pour le mariage, pourveu que
la personne de Mon dict Seigneur puisse complère à leur
Mestresse.</p>

<p>J'ay bien ouy, Sire, par ci devant, plusieurs aultres choses
aussy expresses que celles icy en ce mesme propos, lesquelles
ne sont venues à pas une conclusion. Ce qui me
tient tousjours en souspeçon qu'il y puisse encores avoyr
de l'artiffice caché; mais M<sup>r</sup> le mareschal vous apporte de
quoy fère bientost venir en évidence ce qui en est. Et sur
ce, etc. <span class="i2">Ce <span class="xs">XX</span><sup>e</sup> jour de septembre 1573.</span></p>

<h2>CCCXLI<sup>e</sup> DÉPESCHE</h2>

<p class="center">&mdash;du <span class="xs">XXV</span><sup>e</sup> jour de septembre 1573.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Communication sur les affaires de Pologne.&mdash;Nouvelles méfiances des Anglais
et des Français réfugiés sur les projets du roi contre les protestans.&mdash;Affaires
d'Écosse.&mdash;Excès du comte de Morton.</p>

<p class="dest">Au Roy.</p>

<p>Sire, l'on avoit donné entendre, en ceste court, que les
prélatz et palatins poulonnois, qui sont en la vostre, estoient
si merveilleusement opiniastres que, pour ne vouloir rien
rabattre de beaucoup de choses, qui mesmes apparoissent
par trop extraordinayres et hors de moyen ez chapitres de
leur demandes, leur légation s'alloit finir en ropture, au
grand malcontantement d'eux, et peu de satisfaction de
Vostre Majesté et du Roy, vostre frère, et desjà ceste
princesse m'en avoit touché quelque mot, en passant. Dont
j'ay esté infinyement bien ayse d'avoyr eu de quoy fère
voyr à elle et aulx seigneurs de son conseil, par la lettre
<span class="pagenum"><a id="Page_409"> 409</a></span>
qu'il vous a pleu m'escripre, du <span class="xs">XI</span><sup>e</sup> du présent, que le
tout estoit bien et gracieusement accordé, au mutuel contantement
de Voz Majestez et des dicts prélats et palatins,
et que les articles avoient esté desjà fort solennellement
jurez, en la grande églyse de Nostre Dame de Paris, avec
l'aclamation et publicque réjouyssance de ce nombre
de grandz personnages, et d'une infinyté de peuple, qui
y avoient assisté, et que Dieu qui n'avoit moins monstré sa
divine faveur, ez actes qui avoient suivy l'élection que en
l'élection mesmes, laquelle luy seul avoit conduicte, manifestoit
encores clèrement qu'il vouloit mener tout l'affère
à son heureuse perfection.</p>

<p>A quoy la dicte Dame et iceulx de son dict conseil
m'ont mandé de bien honnestes responces, du plésir qu'elle
et eulx avoient que les choses, les unes après les aultres,
succédassent toutes bien à establir ce grand estat en la personne
du Roy de Pouloigne, vostre frère; et que l'Angleterre,
aussy bien que la France, en desiroit le très ferme
et perpétuel establissement; et qu'ilz ne mettoient en grand
compte les démonstrations qu'aulcuns voysins faysoient, et
mesmement le roy de Dannemarc, de ne vouloir laysser en
paix les affères de dellà, tenant encores arrestés ung des
ambassadeurs et le jeune S<sup>r</sup> de Lansac: car ne faysoient
aulcun doubte que l'arrivée du Roy, vostre frère, en son
royaulme, ne réduyse incontinent tout le pays en ung
aussy paysible et assuré estat qu'il le sçauroit desirer, et
que, non seulement il ne seroit inquiété, ains ardemment
recherché de bien estroicte amityé par toutz les princes
chrestiens, qui seroient ses voysins.</p>

<p>Et s'est la dicte Dame faicte enquérir soigneusement si
j'avoys receu aulcunes nouvelles de M<sup>r</sup> le mareschal de
<span class="pagenum"><a id="Page_410"> 410</a></span>
Retz, depuis qu'il estoit party; qui semble, Sire, qu'elle
attande en grande dévotion la responce de la lettre qu'elle
luy a escripte. Et se faict une généralle démonstration, en
ceste court et en ce royaulme, que le voyage, que luy avez
faict fère par deçà, et les propos que luy avez faict tenir,
ont hasté ceulx cy de retourner en leur bonne première
disposition vers Vostre Majesté; qui n'y cheminoient qu'à
regret, et comme s'ilz eussent marché sur des épineuses
et fort malaysées difficultez. Et se continue la résolution
d'envoyer, sur le commancement de ce moys prochein, le
S<sup>r</sup> de Quillegreu par dellà, sellon que mon dict sieur le mareschal
mandera qu'il se debvra fère.</p>

<p>Il est vray qu'on a faict courir, icy, ung bruit qu'à Paris
avoient esté tués quelques cappitaynes, qui avoient esté recognus
estre de ceulx qui avoient soustenu le siège de la
Rochelle, ce qui a cuydé renouveller les escrupules à ceulx
cy, lesquelz sont naturellement deffiantz; qui m'ont faict
fort curieusement examiner si j'en sçavois quelque chose,
mais j'ay jetté cella bien loing, et ay fort réduict ung chacun
à n'en croyre rien. Les Françoys, qui sont icy, en demeurent
ung peu en suspens, lesquelz toutefoys je conforte
fort de retourner toutz en leur mayson, et qu'ilz y vivront
très assurez, soubz la protection de Vostre Majesté et observance
de vostre dernier édict.</p>

<p>Il y a dix ou douze jours que quatre centz cinquante
harquebousiers escoussoys, de ceulx du comte de Morthon,
estantz abordés en ung port de ce royaulme, aussytost
qu'ilz ont eu le vent bien à propos, ils sont passez en Holande
au service du prince d'Orange, et assure l'on
qu'il en est allé plus de quatre mille aultres escouçoys au
service du roy de Suède, et que, quand Vostre Majesté, ou
<span class="pagenum"><a id="Page_411"> 411</a></span>
le Roy de Pouloigne, en voudrez tirer quelque nombre,
qu'ilz y yront trop plus volontiers que au service de nulz
aultres princes du monde. Ceulx, qui sont ainsy sortis, sont
cause qu'on vit en quelque façon tollérable dans le pays,
sans guerre, bien que soubz la dominion du dict de Morthon,
qui est violent et fort avare, et qui ne s'est réservé
aulcun amy, et a imposé des subcides et empruntz sur la
ville de Lillebourg, laquelle estoit franche de tout temps;
et a transporté la fabricque de la monoye en sa mayson de
Datquier, et enfin a uzurpé toutz les droictz royaulx. Il a
retiré des bagues de la Royne d'Escoce, qui estoient en gages,
et a exigé par menaces, de ceulx qui les avoient, aultant
de somme qu'ilz avoient desjà presté sur icelles, par
prétexte qu'ilz avoient fourny de l'argent à ceulx qu'il a
déclarés rebelles; et a faict mettre prisonnier dans le chasteau
de Lillebourg le S<sup>r</sup> Craffort, qui est de voz gardes,
parce qu'il avoit parlé à la Royne d'Escoce, en passant. Le
comte d'Arguil, ayant répudié la bastarde d'Escosse, a espousé
la fille d'ung milord, qui n'est amy du dict de Morthon,
de quoy il est bien marry. Je ne puis assez, Sire, ramentevoir
à Vostre Majesté, l'estat du dict pays, affin qu'il
vous playse pourvoyr à ce qui faict besoing, pour la conservation
de vostre alliance; et semble qu'on tienne icy en suspens
le vieulx Cauberon de ne luy bailler sa dépesche vers
le dict de Morthon, sur la tenue du prochein parlement
d'Escoce, et sur l'affère de milord de Humes, de Cadinguen,
et aultres qu'il tient encores prisonniers, jusques à
ce qu'on verra comme la négociation, que M<sup>r</sup> le mareschal
de Retz a remise en termes, s'yra continuant. Sur ce, etc.</p>

<p class="right">Ce <span class="xs">XXV</span><sup>e</sup> jour de septembre 1573.</p>

<p><span class="pagenum"><a id="Page_412"> 412</a></span></p>

<h2>CCCXLII<sup>e</sup> DÉPESCHE</h2>

<p class="center">&mdash;du dernier jour de septembre 1573.&mdash;</p>

<p class="center">(<i>Envoyée jusques à Calais par le beau fils de Cahier.</i>)</p>

<p class="hanging indent">
Secours donnés en Angleterre au prince d'Orange.&mdash;Convocation du parlement
d'Écosse à Lislebourg.&mdash;Protestation de dévouement au roi faite par
le député de la Rochelle.</p>

<p class="dest">Au Roy.</p>

<p>Sire, samedy dernier, ceste princesse est venue finir
son progrès de ceste année au mesme lieu de Grenvich,
d'où elle l'avoit commancé, et semble qu'elle y fera quelque
séjour, attandant qu'il luy vienne des nouvelles de
France, après le retour de M<sup>r</sup> le mareschal de Retz, sur la
disposition des propos qu'elle a eus avec luy; et que sellon
cella, elle se puisse résouldre des moyens qu'elle y aura,
puis après, à suyvre. Dont j'attandz aussy, Sire, quelque
dépesche de Vostre Majesté, affin que j'aye occasion d'aller
trouver la dicte Dame, et que je recognoisse si elle persévère
en ce qu'elle et les siens principaulx nous ont
faict espérer de sa bonne intention en cest endroict. L'on
s'attandoit que les principaulx du royaulme deussent estre
mandez, à la my octobre prochein, pour continuer le parlement,
mais je pense comprendre que cella sera remis jusques
après la chandelleur.</p>

<p>J'ay curieusement recherché le faict dont l'on m'avoit
donné advis du cappitayne Boychamp, et enfin j'ay trouvé
que c'est le cappitayne Boysseau, à qui ceulx de la
Rochelle, durant le siège, avoient donné charge de leurs
vaysseaulx de guerre, parce qu'il est natif de leur ville, et
que le comte de Montgommery luy avoit aussy baillé une
<span class="pagenum"><a id="Page_413"> 413</a></span>
commission de sa part, mais il ne m'appert encores qu'on
luy ayt renouvellé son pouvoir depuis la paix; et si, d'avanture,
l'on l'a faict, j'ay opinyon, Sire, que c'est pour
servir au prince d'Orenge: car l'on faict, tous les jours, nouvelles
dilligences, icy, en sa faveur, à recouvrer armes, monitions,
hommes et vaysseaulx, pour luy envoyer; et mesmes
l'on m'a dict que le S<sup>r</sup> de Quillegreu, pendant qu'il
a esté en Escoce, luy a praticqué mille cinq centz chevaulx
escouçoys qui sont prestz à partir, pourveu que, d'icy,
leur soit envoyé quelque commancement de paye et moyen
de s'embarquer; ce qui ne sera trop difficille d'estre
moyenné par les évesques et plus affectionnés protestantz
de ce royaulme. Et croy que c'est ung des articles sur lequel
l'on a faict temporiser quelque temps le vieulx Cauberon,
lequel, à mon advis, sera renvoyé ceste sepmayne. Et
m'a l'on dict que le parlement, que le comte de Morthon
avoit mandé au premier d'octobre à Lillebourg, est remis
jusques au <span class="xs">XXVIII</span><sup>e</sup> du dict moys, ce qui vous donra loysir,
Sire, d'y pouvoir envoyer quelqu'ung pour y assister de
vostre part; et souspeçonne l'on assés que le dict de Morthon
vueille dresser une entreprinse pour courre sus au
comte de Honteley, à cause de quelques jalousies qu'il a
prinses de luy, bien qu'il escript, icy, d'avoyr donné si bon
ordre par toutz les portz et advenues d'Escoce, qu'on ne
doibt creindre que nulz estrangiers y puissent faire descente.</p>

<p>L'agent, qui est encores icy, de la Rochelle, m'est venu
confirmer, de la part de ceulx de sa ville, que, en nulle
sorte, ilz n'attempteront, ny icy ny en nulle aultre part du
monde, chose aulcune qui ne soit de très obéissantz et fort
loyaulx et fidelles subjectz de Vostre Majesté, et qu'ilz ne
desirent rien tant que de voyr qu'on leur continue la seureté
<span class="pagenum"><a id="Page_414"> 414</a></span>
qu'il vous a pleu leur donner, et que, sans aulcune
aultre garde, ilz ayent à confier, du tout, leurs vyes, biens
et personnes, à la seule protection de la parolle de Vostre
Majesté, et qu'il estoit tout esbahy de ce qu'on disoit
que les depputés de la Rochelle avoient nouvellement esté
tués à Paris. A quoy je luy ay respondu, quand au premier,
qu'il ne debvoit demeurer en aulcun doubte de vostre droicte
intention vers les promesses qu'avez faictes à ceulx de sa
ville, pourveu qu'ilz se continssent en celle loyalle obéyssance
qu'il me disoit, et que je tenois le bruict de ce
meurtre de Paris pour entièrement faulx, parce que j'avoys
des lettres assez fresches de Vostre Majesté, qui n'en faysoient
aulcune mencion. De quoy il a monstré de rester
bien fort satisfaict. Sur ce, etc.</p>

<p class="right">Ce <span class="xs">XXX</span><sup>e</sup> jour de septembre 1573.</p>

<h2>CCCXLIII<sup>e</sup> DÉPESCHE</h2>

<p class="center">&mdash;du <span class="xs">VI</span><sup>e</sup> jour d'octobre 1573.&mdash;</p>

<p class="center">(<i>Envoyée exprès jusques à Calais par Anthoine de la Rue.</i>)</p>

<p class="hanging indent">
Audience.&mdash;Cérémonies faites à Paris à l'occasion de l'élection du roi de
Pologne.&mdash;État de la négociation du mariage.&mdash;Mission du capitaine
Cauberon en Écosse.</p>

<p class="dest">Au Roy.</p>

<p>Sire, j'ay faict part à la Royne d'Angleterre, ainsy
qu'il vous a pleu me le commander par vostre lettre, du <span class="xs">XV</span><sup>e</sup>
et <span class="xs">XVII</span><sup>e</sup> du passé, de tout l'ordre qui a esté tenu, dimanche,
tréziesme du dict moys, en la proposition et présentation,
que les ambassadeurs de Pouloigne ont publicquement
faicte à Vostre Majesté, des décretz des Estatz de leur
<span class="pagenum"><a id="Page_415"> 415</a></span>
pays, sur l'élection de vostre frère, et la déclaration que,
par le bon consentement de Vostre Majesté, le Roy, vostre
frère, leur a faicte d'accepter d'estre leur roy; et de l'entrée
magnificque et honnorable qui, le jour après, luy a esté faicte,
comme à Roy de Pouloigne, en vostre ville de Paris, avec
le royal festin le soyr, en vostre grande salle du pallays,
ensemble le somptueux festin, du lendemein, par la Royne,
vostre mère, à son pallays des Tuilleryes; et comme le
tout a esté conduict avec tant d'honneur et de bon ordre,
et de dignité, qu'on peut compter cest acte, ainsy achevé,
pour ung des plus excellantz qu'on ayt jamays veu en
France, et l'ung des plus notables que Dieu ayt faict advenir,
de beaucoup de siècles au monde; et que Voz Majestez
me commandoient d'en fère une expresse conjouyssance
avec elle, comme avec celle que vous sçaviez qui
vouloit participer, de bon cueur, aulx choses qui vous estoient
et à honneur et à contantement.</p>

<p>A quoy la dicte Dame m'a respondu que, voyrement, elle
participoit grandement à ceste vostre félicité, et à l'heur
et bonne fortune du Roy de Pouloigne, vostre frère, et
que Dieu ne permît pas qu'elle peût tant oublier le debvoir,
auquel l'amityé, que luy avés tousjours monstrée, obligeoit
la sienne entièrement vers vous, qu'elle ne se resjouyst
de toutz les advantages et grandeurs qui vous
advenoient, et qu'elle ne se douleût pareillement de
ce qui ne vous viendroit bien, plus que nul aultre de toutz
les princes de vostre allience; et que, de ces actes tant honnorables,
qui s'estoient passez avec les ambassadeurs de
Pouloigne, aulxquelz elle ne pouvoit qu'elle ne louât infinyement
la royalle esplendeur et générosité de vostre
cueur, et la singullière prudence de la Royne, vostre mère,
<span class="pagenum"><a id="Page_416"> 416</a></span>
et les desirables qualités du Roy, vostre frère, elle s'en
estoit desjà beaucoup réjouye en elle mesmes; mais que sa
joye en estoit devenue de beaucoup plus grande pour celle
portion de la vostre que Voz Majestez luy en faisoient
maintenant adjouxter, et qu'elle espéroit que, d' ung commancement
et progrès si heureulx, qu'on avoit veu jusques
icy es dicts affères de Pouloigne, la fin n'en pouvoit
réuscyr sinon ainsy heureuze et honnorable, comme le desiriez,
et comme elle en prioit Dieu, de bon cueur. Et m'a
curieusement examiné de plusieurs particullaritez des dicts
actes passez, et de ceulx d'advenir, et du voyage du Roy,
vostre frère.</p>

<p>A quoy je luy ay satisfaict le mieulx que j'ay peu, et
luy ay promis de luy bailler le mémoyre qui m'en sera envoyé
par escript, aussytost que je l'auray receu, ce qu'elle m'a
pryé de n'oublier pas. Et j'ay adjouxté que Vostre Majesté,
et la Royne, vostre mère, me commandiez de luy dire que
vous n'estiez meus de moins de desir, et n'aviez l'affection
moindre au bon propos, que luy aviez faict refreschir par
M<sup>r</sup> le mareschal de Retz, que à ce mesmes affère de Pouloigne;
et que c'estoit ce dont aujourdhuy vous desiriez
l'accomplissement aultant de bon cueur, que de chose qui
soit au monde, affin de la fère participante, comme vraye et
germayne seur, non seulement de ceste nouvelle accession
de Pouloigne, mais encores de toutes les aultres prospéritez
et bonnes fortunes, que Dieu vous envoyera jamays.</p>

<p>A quoy elle m'a respondu que Vostre Majesté, et la
Royne, vostre mère, luy aviez faict voyr si avant, dedans
vostre intention, et dedans les bons et vertueux desirs
qu'avez vers elle, qu'elle ne vouloit, en façon du monde,
vous deffallir de correspondance, et que pourtant elle attandoit
<span class="pagenum"><a id="Page_417"> 417</a></span>
de sçavoyr ce qui auroit succédé, après le retour
de M<sup>r</sup> le mareschal de Retz par dellà, pour incontinent y
envoyer ung gentilhomme, sellon l'ordre qu'elle en avoit
pris avecques luy.</p>

<p>Et se sont passez plusieurs propos, qui seroient longs
à mettre icy, entre elle et moy, là dessus; esquelz elle s'est
efforcée d'excuser la longueur et les difficultez, que j'ay
accusé procéder de son costé, et m'a assuré que M<sup>r</sup> le
mareschal avoit bien cognu qu'elles n'estoient ny légières
ny vagues, et qu'il avoit assez comprins, sellon qu'il estoit
bien expérimanté ez choses d'estat, que les dictes difficultez
estoient fondées en grandes considérations; dont
elle les vouloit réduyre à facillité, si elle pouvoit, affin de
ne laysser venir aulcun dégoust ny une seulle apparance de
malcontantement, cy après, à Voz Majestez et à Monseigneur,
vostre frère, en ce faict, ou bien elle auroit une extrême
regret de le laysser passer plus avant; et nous sommes
remis, toutz deux, à ce qui nous en sera mandé par
la procheyne dépesche de France.</p>

<p>Et, sur la fin, je luy ay faict une expécialle salutation,
de la part de Monseigneur, vostre frère, laquelle elle a
monstré d'avoyr fort agréable, et m'a soigneusement enquis
de sa santé, et qu'elle n'avoit peu comprendre, par
la lettre que M<sup>r</sup> le mareschal luy avoit escripte, s'il estoit
encores du tout parfaictement guéry; mais qu'elle avoit
biens comprins d'aultres choses de ce qu'il luy avoit escript,
qui l'obligeoient grandement vers mon dict sieur le mareschal,
et la confirmoient en la bonne et grande oppinyon
qu'elle avoit conceue de luy.</p>

<p>Les seigneurs de ce conseil, au partir d'elle, m'ont longuement
entretenu de ce mesmes propos, et qu'ilz s'esbahyssoient
<span class="pagenum"><a id="Page_418"> 418</a></span>
comme il n'estoit venu aulcune dépesche, depuis
l'arryvée de mon dict sieur le mareschal par dellà, et
m'ont parlé aussy bien fort honnorablement des choses de
Pouloigne; et mesmes a semblé que ce fût avec leur grand
plésir d'entendre qu'elles succédoient ainsy, de bien en
mieulx. Et ay trouvé que la dicte Dame et eulx estoient, en
apparance, toutz bien contantz, sinon ung peu milord trézorier
qui a prins plus à cueur, que ne font les aultres, certeins
livres diffamatoires contre l'estat du gouvernement
de ce royaulme, que ceulx de Rouen ont envoyé semer en
ceste ville; de quoy a esté faict une proclamation fort rigoureuse
contre ceulx qui apporteront, ny qui publieront,
cy après, rien de semblable.</p>

<p>Le vieulx Cauberon a esté cependant renvoyé, avec une
fort ample dépesche, devers le comte de Morthon, et croy
que c'est sur ce nombre d'escossoys qui doibvent passer en
Hollande, et sur des conséquences qu'on faict icy, de la blessure
d'Adan Gordon, plus grandes, à mon advis, que le cas
ne le requiert. Et sur ce, etc.</p>

<p class="right">Ce <span class="xs">VI</span><sup>e</sup> jour d'octobre 1573.</p>

<h2>CCCXLIV<sup>e</sup> DÉPESCHE</h2>

<p class="center">&mdash;du <span class="xs">XIIII</span><sup>e</sup> jour d'octobre 1573.&mdash;</p>

<p class="center">(<i>Envoyée exprès jusques à la court par Jacques.</i>)</p>

<p class="hanging indent">
Audience.&mdash;Réponse du roi sur la négociation du maréchal de Retz.&mdash;Satisfaction
d'Élisabeth.&mdash;Sa résolution d'envoyer un ambassadeur en France
pour cette négociation.</p>

<p class="dest">Au Roy.</p>

<p>Sire, parce que le courrier, qui m'a esté dépesché, le
<span class="pagenum"><a id="Page_419"> 419</a></span>
<span class="xs">XXVII</span><sup>e</sup> du passé, a esté contreinct de séjourner huict jours
entiers à Callays, pour l'empeschement de la mer, (laquelle
a bien esté la plus haulte, et pleyne de tourmante, qu'on
l'ayt veue de fort longtemps, ayant apparu, tout au long
de ces costes, force mastz et pièces de navyres rompus, et
des corps mortz en grand nombre, signe de quelque grand
naufrage advenu non guières loing d'icy), les lettres de
Vostre Majesté, qu'il m'a apportées, ont esté retardées jusques
au <span class="xs">VIII</span><sup>e</sup> du présent, non sans que j'aye bien senty
qu'elles se faisoient aulcunement desirer en ceste court, et
que les malintentionnés en commançoient desjà d'arguer
quelque réfroydissement: ce qu'ilz eussent, possible, persuadé,
si une lettre de M<sup>r</sup> le mareschal de Retz ne fût
auparavant arryvée à ceste princesse, laquelle l'a tousjours
entretenue en bonne espérance. Et je vous puis assurer,
Sire, que la dicte Dame a monstré de prendre maintenant
à beaucoup de plésir les particullaritez, qu'il vous a
pleu me commander de luy dire, de mercyement des faveurs
et bon traictement, qu'elle avoit faictz à mon dict sieur le
mareschal, et du desir que vous aviez de vous en revencher
vers quelqu'ung des siens, qu'elle pourroit envoyer par
dellà, de ceulx qu'elle ayme et estime beaucoup; et de la
privée communicquation qu'elle vous avoit voulu fère par
luy d'aulcunes de ses intentions, pareillement de vous
avoyr, par luy mesmes, ouvert le fondz de son cueur; ensemble
de l'assurance, qu'il vous avoit apportée, que non
seulement elle persévèreroit constamment en vostre amityé,
mais qu'elle estoit très bien disposée de l'estreindre
et la rendre plus ferme par le mesmes moyen, dont vous la
recherchiez, du propos de Monseigneur, frère de Vostre
Majesté.</p>

<p><span class="pagenum"><a id="Page_420"> 420</a></span>
En quoy, Sire, seroit trop long de vous discourir tout
ce que je luy ay déduict, par le menu, sinon vous assurer
que je ne luy ay rien obmis du contenu de voz lettres; ny
rien de ce que j'ay estimé qui pouvoit servir en cest endroict;
mais il seroit encores beaucoup plus long de vous
racompter, une à une, toutes les honnestes responces qu'elle
m'y a faictes: car, en lieu de recevoir de voz mercyementz,
elle s'est efforcée de vous en rendre infinys, de son costé,
pour avoyr, Vostre Majesté et la Royne, vostre mère, voulu
prendre de si bonne part, comme elles ont, ce peu qu'elle
a uzé de bon traictement vers M<sup>r</sup> le mareschal, et ce
qu'elle vous a mandé par luy. Et s'est ellargie à me discourir
du contantement, que luy avez donné, de la forme de
négocier qu'il a tenu avec elle, laquelle luy avoit esté singullièrement
agréable, et de la foy que pouvez indubitablement
adjouxter aulx choses qu'il vous avoit rapportées
de sa part; lesquelles elle vous prioit que les voulussiez
très fermement croyre.</p>

<p>Mais, quand j'ay reprins le propos pour luy dire qu'elle
trouveroit l'entière confirmation de tout ce que je venois
de luy dire dans les lettres de la propre mein de Voz Majestez
et de Monseigneur, lesquelles je luy ay soubdein
présentées; et que je l'ay eue bien fort conjurée de ne
vouloir plus laysser au hazard du temps, ny au danger de
la longueur, ung si précieulx affère, comme estoit celluy
de ce propos; et que vous la suplyiez de bon cueur qu'elle
vous volût rendre maintenant certein de ce qu'elle avoit
résolu d'en fère, il a apparu, Sire, en son visage et en
ses contenances, une plus grande satisfaction que je ne la
vous sçaurois exprimer, et a soubdein leu, à part elle,
toutes les quatre lettres, et puis me les a releues fort distinctement,
<span class="pagenum"><a id="Page_421"> 421</a></span>
notant avec beaucoup de curiosité toutz les
poinctz de chascune.</p>

<p>Et a remis à plus de loysir de lire la cinquiesme, qui
estoit de M<sup>r</sup> le mareschal; duquel elle a suivy à dire qu'elle
cognoissoit bien qu'il n'avoit pas réfroydy la matière,
ainsy que quelques ungs l'avoient desjà pensé, et qu'elle
voyoit Voz Majestez Très Chrestiennes, et les vostres, continuer
tousjours d'une si honnorable façon au pourchas de
son allience, qu'elle s'estimeroit par trop indigne d'honneur,
si elle ne mettoit peyne de vous y bien voyr correspondre;
et que, sans doubte, elle y avoit tousjours correspondu de
bon cueur, mais que le temps et les occasions ne luy avoient
servy qu'elle l'eût peu ainsy manifester, comme elle eût
bien desiré de le fère; et qu'elle n'avoit jamays prins de
dellay en cecy, que pour garder qu'il ne s'y en peût mettre,
quand les choses en seroient venues à meilleure conclusion;
et que, depuis le partement de M<sup>r</sup> le mareschal, elle n'avoit
pas perdu temps à bien disposer aulcuns des siens à ce
propos, qui estoient des principaulx de son royaulme; car
n'avoit à se soulcier de toutz, mais bien se vouloit elle fort
soulcier que, venant Monseigneur par deçà, il y fût communément
bien receu d'ung chacun, et aultant honnoré et bien
veu, et y eût aultant de contantement comme elle mesmes;
et que, quand elle verroit qu'il ne se pourroit fère ainsy,
que jamays elle ne consentiroit sa venue, nonobstant l'advantage
qui luy en pourroit rester à elle; et que sa déterminée
résolution avoit esté de fère partir, ce soyr mesmes
qu'elle parloit à moy, le gentilhomme qu'elle avoit promis
à M<sup>r</sup> le mareschal qu'elle envoyeroit par dellà; mais qu'il
estoit tombé malade, ainsy que je le pouvois bien avoyr
sceu: comme, Sire, cella est véritable; mais qu'elle en
<span class="pagenum"><a id="Page_422"> 422</a></span>
feroit apprester ung aultre qui partiroit indubitablement
dans trois jours; et qu'elle avoit à fère une querelle à M<sup>r</sup> le
mareschal de ce qu'il vous avoit révellé, et à la Royne,
vostre mère, le secret de ce message, car luy avoit promis
que Voz Majestez, pareillement Monseigneur, vostre frère,
n'en scauriés rien, toutesfoys qu'elle remettoit bien en luy
d'en uzer comme il jugeroit estre bon, car le tenoit pour si
advisé et accord, et d'une si bonne inclination en cest endroict,
qu'il conduiroit le tout à bon port.</p>

<p>Je luy ay réplicqué qu'elle trouveroit que la coulpe n'en
estoit venue de luy, ny du costé de dellà, en façon du monde,
ains de ce costé icy, et que ce seroit luy mesmes qui la rabilleroit.</p>

<p>J'ay, incontinent après, parlé à milord trézorier et au
comte de Sussex, et mestre Smith, estant le comte de
Lestre encores absent en sa maison, et leur ay faict l'honneste
compliment du postscript de la lettre de Vostre Majesté,
qu'ilz ont receu à beaucoup de faveur, et m'ont parlé
en très bonne façon et en beaucoup d'espérance de cest
affère. Et le dict grand trézorier m'a confirmé ce qu'elle
m'avoit dict de la maladye et empeschement du S<sup>r</sup> de Quillegreu,
et m'a adverty qu'elle avoit mandé M<sup>e</sup> Randolf pour
le fère apprester, et l'avoit choisy elle mesmes bien qu'il
luy en eût nommé ung aultre, lequel elle n'avoit voulu
accepter, par ce, disoit elle, qu'il n'estoit bien affectionné
à son mariage; ce que le dict grand trézorier avoit prins
pour ung bon signe, et m'a assuré qu'il trouvoit la dicte
Dame très bien disposée en ce propos; mais, de tant, Sire,
que le dict Randolf ne me revient non plus, ny possible si
bien, que faysoit Quillegreu, je suis après à fère changer
l'élection. Et sur ce, etc. <span class="i2">Ce <span class="xs">XIV</span><sup>e</sup> jour d'octobre 1573.</span></p>

<p><span class="pagenum"><a id="Page_423"> 423</a></span></p>

<div class="blockquote">
<p class="center"><i>Par postille à la lettre précédente.</i></p>

<p>Si Vostre Majesté trouvoit bon de fère venir icy quelques lettres
de crédit, pour fère respondre, condicionellement, par des banquiers,
en ceste ville, à ceulx qui peuvent ayder cest affère, que, au cas que
le dict affère viegne à bonne conclusion, et que le dict mariage ensuyve,
qu'il leur sera payé comptant telle et telle somme, l'on a opinyon
que cella feroit un grand effect, car les simples promesses ne
sont tenues en compte; et qu'on auroit plus à gré une telle somme
de deniers contantz, que non pas une pension, ny ung revenu,
ny ung estat en France; et si, ne courra rien de hazard, si l'affère
demeuroit imparfaict, mais faudroit que ce fust de sommes assez
notables.</p></div>

<h2>CCCXLV<sup>e</sup> DÉPESCHE</h2>

<p class="center">&mdash;du <span class="xs">XVIII</span><sup>e</sup> jour d'octobre 1573.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Désignation de M<sup>e</sup> Randolf pour passer en France.&mdash;Remise de l'ouverture
du parlement.&mdash;Menées du duc d'Albe.&mdash;Secours donnés par les Anglais
au prince d'Orange.&mdash;Desir des réfugiés de rentrer en France.</p>

<p class="dest">Au Roy.</p>

<p>Sire, je vous ay renvoyé Jacques, le courier, le <span class="xs">XIIII</span><sup>e</sup> de
ce moys, avec le récit de toutes les responces que la Royne
d'Angleterre m'a faictes, quand je luy ay présenté les lettres,
que Vostre Majesté et la Royne, vostre mère, et le
Roy de Pouloigne, et Monseigneur, luy avez, toutz quatre,
escriptes de voz meins, ensemble ce que j'ay peu nother
davantage des propos que les seigneurs de ce conseil m'ont
tenu; qui n'en racompteray rien plus icy, et seulement
vous diray, Sire, que M<sup>e</sup> Randolf, lequel la dicte Dame a
mandé par la poste, parce qu'il estoit absent avec le comte
de Lestre, est arryvé le deuxiesme jour après, et est allé
descendre au logis de milord trézorier, où j'estime qu'il a
esté fort soigneusement examiné; et ne se publie encores
<span class="pagenum"><a id="Page_424"> 424</a></span>
rien de son partement, ny ne s'en sçaura, à mon advis, le
certein, jusques à demein au soyr, que le dict comte de Lestre
doibt estre de retour. Et ne voy pas qu'il me puisse estre
bien séant, Sire, de fère rien davantage, touchant l'élection
du dict Randolf, plus que ce que j'ay desjà faict; car
est besoing, en l'endroict de ceulx cy, sur une telle chose,
après les avoyr bien advertys une foys seulement, les laysser,
de là en avant, fère comme ilz l'entendent, aultrement
ilz s'imagineroient des souspeçons qui seroient très difficilles
de les leur oster. Je procèderay en cella, et en toute aultre
chose, qui concernera icy l'advancement de cest affère, le
plus accortement que je pourray.</p>

<p>Le chancellier et le grand trézorier, et le grand chambelland,
et plusieurs aultres seigneurs de ce conseil et de la
noblesse de ceste court, se sont trouvés à l'ouverture de ce
terme de la justice, le segond vendredy de ce moys, pour
remettre encores plus loing la tenue du parlement, duquel
la continuation estoit assignée au <span class="xs">XV</span><sup>e</sup> de ce mesmes moys;
et ilz l'ont prononcée au <span class="xs">IIII</span><sup>e</sup> de febvrier prochein: et ont
fort dilligemment examiné la cause de ceste élévation, qui
avoit apparu, vers Cambrich, à quarante mille d'icy, où ilz
ont trouvé qu'il y avoit de la malice d'aulcuns et de la simplicité
des aultres; et sont après à y donner quelque forme
de chastiement, si discrète, qu'elle ne puisse effacer le lustre
du repos, qu'on veut persuader à ung chacun qu'est bien
estably en ce royaulme.</p>

<p>Ces libelles, que les angloys, qui sont à Louvein, en
avoient envoyé semer icy ung nombre, ont mis du trouble
beaucoup en ceste court; car il y est remonstré aulcunes
choses à ceste princesse, de ceulx à qui elle donne la principalle
authorité, qu'il semble qu'elles soient très expresses
<span class="pagenum"><a id="Page_425"> 425</a></span>
et bien fort apparantes contre eulx, de sorte qu'ilz ne sçavent
où ilz en sont, et creignent que leur crédit en demeure
fort ravallé; et présuppose l'on que le duc d'Alve a tenu
la mein à cella, et qu'il faict que les partisans de Bourgoigne,
icy, monstrent eulx mesmes d'en estre offancés, affin
que ces imputations soient esclayrées et espluchées davantage,
et que, par une telle attacque, ceulx qu'il luy semble
que tiennent icy les choses trop reddes contre le Roy,
son Mestre, en soient d'aultant réprimés. J'entendz qu'il
a esté proposé de fère bientost passer quelque personnage
de bonne qualité, de la part du dict Roy d'Espaigne, vers
ceste princesse, mais ne se parle plus que ce soit le duc de
Medina Celly, soubz couleur de son retour, ains que ce
sera ung aultre seigneur, tout exprès, et, possible, ung ambassadeur
résident. Néantmoins le prince d'Orange ne
laysse, pour cella, d'avoyr tousjours icy bien vifves ses
praticques, et tire ordinayrement beaucoup de commodités
de ce royaulme; et mesmes les Escossoys, qu'il a, qui sont
bien douze centz cinquante en nombre, luy ont esté addressés
d'icy; vray est qu'on assure que leur payement
vient des deniers que le dict prince et le comte Ludovic,
son frère, avoient faict dépositer, l'année passée, en
France, pour une nouvelle levée de françoys, après la route
de Genlis,<a name="FNanchor_23" id="FNanchor_23" href="#Footnote_23" class="fnanchor">[23]</a> et m'a l'on confirmé, de rechef, qu'il se prépare
encores mille escouçoys à cheval pour aller, à ce printemps,
trouver le dict prince.</p>

<p>J'ay baillé des passeportz à douze ou quinze soldatz françoys,
qui sont naguyères venus de Ollande, pour eulx
retirer en leurs maysons, qui sont les ungs de Languedoc
<span class="pagenum"><a id="Page_426"> 426</a></span>
et Provence, les aultres de la Guienne, les aultres de
Bretaigne, et les aultres de Normandye, et plusieurs d'entre
eulx catholicques, qui s'estoient layssés mener par
diverses persuasions au dict pays, avant la défaicte ou peu
après icelle du dict S<sup>r</sup> de Genlis. Et toutz m'ont protesté,
avecques sèrement, de vivre, sans contradiction aulcune, en
bons et très humbles subjectz, soubz l'obéyssance de voz
édictz.</p>

<p>Je vous supplie très humblement, Sire, de m'envoyer
les saufconduictz pour les S<sup>rs</sup> de Languillier, Du Refuge,
Des Champs, La Meaulce, à chacun ung; et pareillement
pour Moyssonnyère, car ceulx là feront si bien le chemin
aulx aultres, qu'à peyne en restera il pas ung, après eulx,
par deçà. Et desjà le cappitayne La Meaulce s'estoit confié
sur ung passeport mien, mais, ainsy qu'il a voulu partir,
il est tombé si extrêmement malade qu'on ne sçayt qu'espérer
de luy. Les aultres françoys, qui sont de robbe longue,
marchandz, artisantz, et leurs femmes, repassent toutz
les jours de dellà, et en est repassé plus de cinq centz depuis
ung moys. Sur ce, etc.</p>

<p class="right">Ce <span class="xs">XVIII</span><sup>e</sup> jour d'octobre 1573.</p>

<h2>CCCXLVI<sup>e</sup> DÉPESCHE</h2>

<p class="center">&mdash;du <span class="xs">XXIII</span><sup>e</sup> jour d'octobre 1573.&mdash;</p>

<p class="center">(<i>Envoyée exprès jusques à Calais par le S<sup>r</sup> Ratheau.</i>)</p>

<p class="hanging indent">
Mission de M<sup>e</sup> Randolf.&mdash;Nouvelles des Pays-Bas.&mdash;Sollicitations du comte
de Montgommery pour être reçu par Élisabeth.&mdash;Protestation de dévouement
du député de la Rochelle.&mdash;Nouvelles d'Écosse.</p>

<p class="dest">Au Roy.</p>

<p>Sire; aussytost que le comte de Lestre a esté de retour
<span class="pagenum"><a id="Page_427"> 427</a></span>
de Quilingourt, l'on a mis en dellibération du conseil le
voyage de celluy qui doibt aller en France, et je n'ay oublyé
d'envoyer, soubz mein, remonstrer, en la meilleure façon
que j'ay peu, qu'il estoit fort expédient qu'ung gentilhomme,
de bonne intention et bien choisy, y fût envoyé.
En quoy, après que toutes choses ont esté bien débatues,
la résolution a esté prinse de fère partir, dans la fin de
ceste sepmayne, M<sup>e</sup> Randolf pour aller achever ceste commission.
Et le dict comte ayant, avec une démonstration de
très grand contantement, bien receu l'office, que m'avez
commandé de luy fère par le postscript de vostre lettre, du
<span class="xs">XXIII</span><sup>e</sup> du passé, m'a adverty que les ennemys de ce propos
avoient uzé de beaucoup de malice, pendant qu'il estoit
absent; et qu'ilz avoient supposé ung homme, comme
venant de France, qui avoit parlé si peu à l'advantage de
la personne de Monseigneur, frère de Vostre Majesté,
qu'il me vouloit dire, en général, que nul plus maulvais
rapport l'on n'eût su fère de luy, et qu'il n'estoit pas besoing
que j'en sceusse davantage les particullaritez, mais
qu'il voudroit, de bon cueur, avoyr eu ce bien de voyr
une foys Mon dict Seigneur, affin de conveincre les faulces
inventions qu'on s'efforçoit de mettre ainsy en avant: et
monstre le dict sieur comte de prendre bien à cueur cest
affère. Le susdict M<sup>e</sup> Randolf dépend entièrement de luy; et
est extrêmement passionné en sa religion. Il a esté ambassadeur
devers le Moscovite, et souvant employé vers les Escossoys,
et est reputé icy assez adversayre de la Royne
d'Escoce. Il est mestre des postes de ce royaulme, qui est
ung estat duquel l'on faict assez de compte. J'estime qu'il
voudra conférer avecques moy, premier que de partir,
dont je mettray peyne, s'il vient, de le disposer le mieulx
<span class="pagenum"><a id="Page_428"> 428</a></span>
qu'il me sera possible, et desjà il promect de se déporter
fort droictement en sa dicte commission.</p>

<p>Ceulx cy tiennent pour assez certein l'advertissement,
qu'on leur a donné, du passage du Roy d'Espaigne en Flandres,
à ce prochein printemps, et en font plusieurs discours,
non sans y mesler des souspeçons et des deffiences beaucoup;
et mesmes que ung docteur, de ce pays, et ung milord,
qui sont toutz deux personnaiges de beaucoup d'estime
vers les catholicques de ce royaulme, se sont, depuis ung
moys, acheminés de Louvein vers le dict Roy d'Espaigne;
ce qui faict que, d'icy, l'on fomante davantage le party
du prince d'Orange, et qu'on ne prend plésir d'entendre
qu'il se traicte d'accord ez Pays Bas, ce que néantmoins
l'on se persuade; et creinct on assez qu'il se fera, bien
que d'ailleurs l'agent du Roy d'Espaigne, qui est icy, semble
avoyr découvert que troys centz harquebuziers françoys
doibvent bientost aller trouver, de nouveau, les cappitaynes
Poyet et Maysonfleur, en Hollande, et que les flammantz,
qui sont icy, lèvent des deniers entre eulx pour les payer.</p>

<p>L'on m'a rapporté que le comte de Montgommery a fort
pourchassé de venir en ceste court, promettant de mettre
en avant des choses à ceste princesse, qui seroient grandement
pour son service; et que milord trézorier luy avoit
escript qu'il eût ung peu de pacience, et que bientost il luy
impètreroit cette permission; mais, voyant qu'elle tardoit
trop, il a faict semblant de s'en vouloir retourner en France,
de quoy son beau frère a donné incontinent, icy, advis, et
luy mesmes a fort incisté qu'il peût venir, mais il luy a esté
de rechef respondu que cella ne se pouvoit encores fère.
Et, à la vérité, Sire, l'on a esté, l'espace de quinze jours,
à attandre, en ung logis de ceste ville, que, d'heure en heure,
<span class="pagenum"><a id="Page_429"> 429</a></span>
le dict de Montgommery y arrivât, qui est signe qu'il a eu
grande espérance d'y venir; mais enfin, les S<sup>rs</sup> de Lorges et
Du Refuge, son filz et beau filz, sont partis, ceste sepmayne,
pour l'aller trouver, non sans que le dict Du Refuge me soit
venu dire adieu: et toutz deux monstrent d'estre fort desireux
de repasser en France.</p>

<p>L'agent de la Rochelle est venu, depuis deux jours, me
prier que je ne voulusse interpréter, sinon à bien, sa demeure,
pour encores, en ceste ville, et de fère que Vostre
Majesté ne le prînt à mal, ny pensât que ceulx de sa ville y
praticquassent rien, qui ne fût sellon le debvoir de très
obéyssantz et très loyaulx subjectz; et que ce qui le détenoit
icy, à ceste heure, estoit pour achever de payer ce
qu'il avoit emprunté au nom de ses concitoyens, pour lesquelz
il estoit comme en arrest, et qu'ilz supplioient très
humblement Vostre Majesté de demeurer très assuré de leur
fidellité et perpétuelle subjection; et à moy, de m'informer,
aultant curieusement que je voudrois, de leurs déportementz,
affin de n'en demeurer en doubte. Je luy ay respondu que
luy et ceulx de sa ville n'avoient chose qui plus leur importât
aujourdhuy, en ce monde, que d'imprimer une bonne
et indubitable opinyon de leur foy et obéyssance à Vostre
Majesté, et d'éviter toutes occasions qui vous pourroient
fayre prendre tant soit peu de souspeçon d'eux; qui pourtant
l'exortois de se retirer d'icy, le plus tost qu'il pourroit,
attandu les choses passées, et que, puisqu'il m'estoit venu
advertyr de la nécessayre occasion, qu'il avoit, d'y demeurer
quelque peu de temps, que je le tesmoignerois à Vostre
Majesté.</p>

<p>Jacmes Levisthon, qui est de voz gardes, vient d'arriver,
tout présentement, d'Escoce, il s'attand d'avoyr, demein
<span class="pagenum"><a id="Page_430"> 430</a></span>
ou après demein, son passeport, et de continuer, incontinent
après, son chemin vers Vostre Majesté, à laquelle il donra
bon compte de toutes nouvelles de son pays, et de la démonstration
que faict la Royne d'Angleterre de vouloir remettre
les deux chasteaulx, qu'elle tient par dellà, ez meins
des Escouçoys, suyvant l'instance que, en vertu du dernier
traicté, je luy en ay souvent faicte; mais je croy bien, si elle en
vient à tant, que ce sera au comte de Morthon qu'elle s'en
démettra. Et sur ce, etc.</p>

<p class="right">Ce <span class="xs">XXIII</span><sup>e</sup> jour d'octobre 1573.</p>

<h2>CCCXLVII<sup>e</sup> DÉPESCHE</h2>

<p class="center">&mdash;du <span class="xs">XXVI</span><sup>e</sup> jour d'octobre 1573.&mdash;</p>

<p class="center">(<i>Envoyée jusques à Calais par ung serviteur de M<sup>e</sup> Randolf.</i>)</p>

<p class="blockquote">
Conférence de l'ambassadeur avec M<sup>e</sup> Randolf.&mdash;Vives recommandations
pour qu'il lui soit fait bon accueil en France.</p>


<p class="dest">Au Roy.</p>

<p>Sire, après que la Royne d'Angleterre a eu bien instruict
M<sup>e</sup> Randolf sur les choses qu'elle luy vouloit commettre en
France, elle luy a commandé de me venir trouver, pour me
conférer le tout, et j'ay mis peyne de l'examiner bien curieusement
de l'intention, avec laquelle il passoit de dellà;
et il m'a monstré d'y apporter une très bonne affection vers
le propos de Monseigneur, frère de Vostre Majesté, et de
desirer que son voyage soit si heureulx qu'il puisse servir
à y fère venir quelque bonne conclusion; et qu'estant sa
Mestresse fort judicieuse, qui a l'esprit fort rare, et à laquelle
il a toute obligation de naturel subject de luy procurer
<span class="pagenum"><a id="Page_431"> 431</a></span>
son bien et contantement, qu'il mettroit peyne de
s'acquicter droictement, et avec toute fidellité, et encores
en conscience, de la charge qu'elle luy bailloit, et de luy en
rapporter aultant de certitude et de vérité, comme il seroit
en sa capacité de le pouvoir fère. Et m'ayant allégué là
dessus plusieurs doubtes et creintes, ès quelles l'importance
de ce faict le mettoient, pour estre de chose qu'il réputoit
trop privée, et appartenir de trop près à la propre personne
de très grandz princes, vers lesquelz il n'avoit jamais eu
auparavant rien à traicter, je l'ay conforté de n'en estre en
nulle peyne, et qu'il avoit son addresse à des princes qui
estoient les plus courtois et humains, qui fussent en tout le
reste du monde, et qu'il auroit, d'abondant, ung très bon
directeur en M<sup>r</sup> le mareschal de Retz, dont ne falloit qu'il
doubtât de ne s'en retourner très contant de Vostre Majesté
et de la Royne, vostre mère, et de toutz ceulx de
vostre couronne. Et luy ay, au reste, si particullièrement
remonstré les très grandes utillités, qui procèderont de son
voyage pour le bien public de son pays, et pour le sien
particullier, qu'il me semble, Sire, qu'il s'en va bien disposé
et en bonne volonté de bien fère. Dont, suyvant cella,
je vous supplye très humblement de le fère bien et favorament
recevoir, et de le fère honnorer et bien traicter, affin
qu'il y ayt encores de l'inclination davantage. Il m'a dict
qu'il emporte les mémoyres pour achever ce qui reste, de
l'article du commerce, dans le traicté. Et sur ce, etc.</p>

<p class="right">Ce <span class="xs">XXVI</span><sup>e</sup> jour d'octobre 1573.</p>

<p class="dest">A la Royne</p>

<p>Madame, après que j'ay eu faict ma sollicitation en ceste
court, sur la dépesche de mestre Randolphe, j'ay mis peyne,
<span class="pagenum"><a id="Page_432"> 432</a></span>
quand il m'est venu voyr, par deux foys, et fère bonne
chère en mon logis, de luy fère les démonstrations du général
intérest des deux royaulmes, et de celluy de son
particullier, qui dépendoient de son voyage, en si expresse
façon que je ne pense qu'il ayt esté rien obmis de ce qui
luy pouvoit estre remonstré en cest endroict; et il monstre
de partir aultant bien édiffyé qu'il se peult dire vers
tout ce qui y peut appartenir, et d'avoyr une singullière affection
de l'advancer. Il est vray qu'il monstre de creindre
bien fort la difficulté du jugement qu'il a à rapporter à sa
Mestresse, et me semble qu'il part avec une opinyon préjugée
de la debvoir, à son retour, conseiller que, sans donner
foy ny à peintres, ny à rapporteurs, elle ne doibve croyre
sinon à la présence, et qu'en toutes sortes, elle le doibve
voyr; qui n'est le pire expédient qu'il pourroit choisir, pour
se desmeller d'une commission qu'il répute dangereuse.
Néantmoins il importe beaucoup qu'il parle, à son retour, en
très bonne sorte des choses qu'il aura vues, et ouyes, par
dellà, comme je sçay bien qu'il ne le pourra fère sinon
ainsy, s'il ne veult laysser la vérité. Mais encores vous supplyè
je très humblement, Madame, ne trouver maulvais
que je vous recorde que ceste nation se gaigne, plus que
nulle aultre du monde, par faveur et bonne chère, et par libérallité,
et qu'il est expédient de luy en uzer ung peu largement;
et qu'avec celle que Voz Majestez luy feront, il
luy en viegne encores quelque aultre de Monseigneur, vostre
filz, et n'oublier quelque promesse pour l'advenir, et
de luy confirmer bien fort expressément celles plus grandes
qu'avez faictes espérer au comte de Lestre et à milord
de Burgley; car il dépend entièrement des deux. Et sur
ce, etc. <span class="i2">Ce <span class="xs">XXVI</span><sup>e</sup> jour d'octobre 1573.</span></p>

<p><span class="pagenum"><a id="Page_433"> 433</a></span></p>

<h2>CCCXLVIII<sup>e</sup> DÉPESCHE</h2>

<p class="center">&mdash;du dernier jour d'octobre 1573.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Détails de la conférence de l'ambassadeur avec M<sup>e</sup> Randolf.&mdash;Objections
faites contre le mariage.&mdash;Mesures prises en Angleterre à l'égard des puritains.&mdash;Délibération
au sujet de la prochaine arrivée du roi d'Espagne dans
les Pays Bas.</p>

<p class="dest">Au Roy.</p>

<p>Sire, premier que M<sup>e</sup> Randolphe se soit acheminé devers
Vostre Majesté, le <span class="xs">XXVI</span><sup>e</sup> de ce moys, ainsy que je le
vous ay escript, du dict jour, il m'est venu entretenir de
plusieurs propos qui concernoient son voyage; dont les deux
plus considérables ont esté de me dire que, si la Royne,
sa Mestresse, n'avoit poinct voulu croyre à M<sup>r</sup> le comte de
Lincoln, ny à plusieurs milords qui estoient avecques luy,
ny à M<sup>r</sup> de Walsingam, ny à M<sup>r</sup> de Quillegreu, touchant la
disposition de la personne de Monseigneur, frère de Vostre
Majesté, comment pourroit on penser qu'elle deût maintenant
adjouxter plus de foy au rapport qu'il luy en feroit?
et que pourtant son voyage avoit à estre, ou inutille, si elle
ne s'arrestoit non plus à son opinyon qu'à celle de ceulx
qui l'avoient veu devant luy, ou bien fort périlleux, si il en
opinoit en aultre sorte qu'ilz n'avoient faict. A quoy je luy
ay respondu que la seule vérité le mettroit hors de tout
ce danger, car sa Mestresse ne vouloit sinon sçavoyr ce qui
en estoit; et Voz Majestez desiroient infinyement qu'elle
le sceût, sans qu'il luy en fût rien déguysé; et qu'estant
davantage aydé par le portraict, il ne pouvoit nullement
errer en sa commission. Il m'a réplicqué qu'il vous supplieroit
donques, Sire, et la Royne, vostre mère, de ne
<span class="pagenum"><a id="Page_434"> 434</a></span>
trouver maulvais, au cas qu'il remarquât quelque chose au
dict pourtraict, qui fût dissemblable de la vraye présence,
qu'il vous requît de le fère rabiller. De quoy je l'ay assuré
que, non seulement Voz Majestez ne seroient marryes
d'estre advertyes de ce deffault, mais qu'elles auroient très
grand plaisir de le fère réparer.</p>

<p>Son aultre propos a esté que, advenant le cas que Monseigneur
fût bien agréable à sa Mestresse, comme il le
vouloit ainsy espérer, si je tenois pour cella que le mariage
fût desjà faict. Je luy ay respondu que, du costé de Monseigneur,
il n'y avoit nulle difficulté, et, du costé d'elle,
l'on nous faysoit accroyre qu'il n'y en restoit plus que celle
là. Il a réplicqué que de certeyne impression, qu'elle s'estoit
donnée, que, à cause de son aage qui commançoit ung
peu à passer, elle seroit bientost mesprisée de ce jeune
prince, lequel ne faysoit qu'entrer en la fleur du sien; et
de ne luy pouvoir poinct porter d'enfantz, ou bien, si elle
luy en apportoit, que ce seroit avec le grand danger de sa
personne, naystroient assez d'aultres difficultez, qui seroient
bien mal aysées de veincre; mais encores, quand
toutes celles là ne viendroient à produyre aulcun empeschement,
j'avoys à rechercher si le peuple de ce royaulme
resteroit bien contant du dict mariage, car mal volontiers
vouloient souffrir les Angloys qu'un prince estranger régnât
sur eulx, tesmoing ce qu'on avoit veu du Roy d'Espaigne;
et que je ferois bien de m'esclarcyr de ce poinct,
premier que de passer oultre, car me vouloit bien advertyr
que beaucoup de ceulx, qui avoient desiré le mariage de
leur princesse, ne vouloient plus, à ceste heure, qu'elle se
maryât, et que, parmy ceux là, il y en avoit des plus grandz.
Je luy ay respondu que ces particullaritez n'estoient de la
<span class="pagenum"><a id="Page_435"> 435</a></span>
considération présente, et ne touchoient en rien sa commission,
car elles avoient desjà esté toutes débatues, et que
je m'assurois qu'il n'y auroit ny deffault d'amityé, ny, Dieu
aydant, de lygnée, ny de toute aultre bénédiction et
bonheur en ce mariage; et que je n'estimoys pas qu'il y
peût avoyr ung seul sy desloyal subject, en ce royaulme, qui
ne voulût que la Royne, sa princesse, se maryât; et qu'elle
ne pourroit proposer rien de plus digne, ny de plus honnorable,
à son peuple, pour son mariage que Monseigneur,
frère de Vostre Majesté, lequel ne viendroit icy estrangier,
ains pour s'y porter comme naturel angloys, et que l'exemple
du Roy d'Espaigne ne me mouvoit de rien, parce que
la rayson estoit bien diverse.</p>

<p>Et ainsy, Sire, je n'ay faict semblant au dict M<sup>e</sup> Randolphe
que je m'arrestasse beaucoup à toutes ses considérations,
lesquelles toutesfoys j'ay bien voulu mettre icy,
affin que Vostre Majesté les ayt en tel compte comme elle
jugera qu'elles le méritent; et cependant je mettray peyne
d'aprofondir d'où elles peuvent derriver.</p>

<p>Ces jours passez, les seigneurs de ce conseil ont esté
fort occupés sur les remonstrances, que les évesques de ce
royaulme sont venus fère à ceste princesse, des grandz désordres
qui proviennent en leurs églises et diocèses, pour
la multiplicité des religions, et mesmes pour la presse que
les Puretains font de vouloir avoir l'exercice de la leur. Sur
quoy, après plusieurs assemblées des plus grandz et notables
du royaulme, et longue conférence avec les dicts
évesques, par meure dellibération de conseil, a esté faicte
une proclamation, mais aulcuns estiment que cella ne sera
suffisant remède, parce que le nombre des Puretains est trop
grand; tant y a que les Catholicques demeurent paysibles.</p>

<p><span class="pagenum"><a id="Page_436"> 436</a></span>
Les dicts du conseil ont aussy longuement dellibéré sur
la venue du Roy d'Espaigne en Flandres, laquelle ils
tiennent pour fort certayne, et que ce sera, à ce prochein
primptemps, avec huict mille Espaignolz de renfort et une
fort grande provision de deniers, et qu'il fera son chemin
par Gènes. Sur quoy j'entendz, Sire, qu'entre eulx celle
opinyon a prévalu, laquelle a monstré de tendre à s'entretenir
aulx bons termes, où l'on est avec le dict Roy
d'Espaigne, et d'accomoder le faict des prinses, et les choses
mal passées depuis cinq ans, et de retourner à l'ancienne
confédération, dont luy mesmes recherche ceste
princesse, et de conduyre dextrement, là dessus, et avec le
plus qu'on pourra d'honneur pour ceste couronne, une
bonne négociation, avec ceulx qu'il y vouldra commettre
de sa part. Et sur ce, etc.</p>

<p class="right">Ce <span class="xs">XXXI</span><sup>e</sup> jour d'octobre 1573.</p>

<h2>CCCXLIX<sup>e</sup> DÉPESCHE</h2>

<p class="center">&mdash;du <span class="xs">VI</span><sup>e</sup> jour de novembre 1573.&mdash;</p>

<p class="center">(<i>Envoyée exprès jusques à Calais par le S<sup>r</sup> Vigier.</i>)</p>

<p class="hanging indent">
Conférence particulière de l'ambassadeur avec le lord garde des sceaux sur
la négociation du mariage.</p>

<p class="dest">Au Roy.</p>

<p>Sire, il est advenu que milord Quipper et moy avons
esté assis, l'ung auprès de l'aultre, en ce festin du mayre
de Londres, où j'ay eu la commodicté de parler longuement
à luy, et je l'ay principallement entretenu de l'honnorable
légation qu'aviez dernièrement envoyé fère à la
<span class="pagenum"><a id="Page_437"> 437</a></span>
Royne, sa Mestresse, par M<sup>r</sup> le mareschal de Retz, et
comme Vostre Majesté avoit bien voulu tant defférer à
la plus estroicte amityé et confédération qu'avez maintenant
avec elle et avec sa couronne, que de luy mander cestuy
tant expécial et confident ambassadeur pour luy donner
compte des plus importantz évènementz de vostre royaulme,
non seulement de ceulx du jour S<sup>t</sup> Barthèlemy, et de
ce qui avoit suivy après, mais encores de ceux qui avoient
commancé, dès la première prinse des armes par voz subjectz,
en l'an soixante ung, jusques à la fin du siège de la
Rochelle, qui estoient douze ans d'ung continuel trouble,
et d'ung merveilleux et bien fort dangereulx suspens de
tout l'estat de vostre royaulme; et que j'avoys grand regret
qu'il n'eust esté présent à ce récit, affin de ne demeurer
moins bien édiffié des actions de Voz Majestez Très
Chrestiennes et de toutz ceulx de vostre couronne,
qu'avoient faict ceulx des aultres du conseil qui l'avoient
ouy; et que je m'assuroys qu'il eût, avec eulx, facillement
déposé ces escrupulles, qu'ilz en avoient auparavant conceu,
et sur lesquelz ilz avoient, depuis quinze moys, tenu
tousjours accroché le bon propos de Monseigneur le Duc,
pour, dorsenavant, le laisser parvenir à quelque bonne
conclusion, sellon que je sçavois bien qu'entre toutz les
dicts du conseil il avoit tousjours, plus fermement que nul
aultre, opiné pour cest honnorable party. Il m'a respondu,
Sire, que, de très bon cueur, il eût veu M<sup>r</sup> le mareschal, et
eût fort volontiers ouy de luy la justiffication de Vostre
Majesté sur les choses de Paris, et n'en eût resté moins
bien persuadé, ny moins satisfaict, qu'avoient faict ceulx
qui estoient présentz; et que, touchant le propos de Monseigneur,
il confessoit de l'avoyr tousjours plus vifvement
<span class="pagenum"><a id="Page_438"> 438</a></span>
conseillé que nul aultre de ce royaulme; et qu'à la vérité
les évènementz de France luy avoient bien faict suspendre,
mais non jamays changer d'advis, ainsy que la Royne mesmes
le sçavoit très bien; et qu'il avoit très grand plésir
que ces nuées fussent ung peu haulcées, néantmoins aulcuns
jugeoient que les plus grandes difficultez venoient maintenant
de nostre costé. A quoy luy ayant soubdein réplicqué
que je luy voulois respondre, sur le péril de ma vye, qu'il n'y
en avoit nulle; il a suivy à dire que je ne sçavoys tout, ny
ma vye ne pourroit respondre de tout, et que le temps mèneroit
bientost cella à lumyère; dont, si les empeschementz
cessoient, il conseilleroit aussy le mesmes, qu'il avoit
tousjours faict, à sa Mestresse, d'accepter cest honnorable
party du frère de Vostre Majesté: et c'est la substance de
tout ce que j'ay peu tirer de luy.</p>

<p>Puis, au sortir de table, milord trézorier s'est retiré, à
part, avecques moy, pour me demander des nouvelles de
France et de ces divers bruictz qu'on en faysoit courir par
deçà, et si le Roy de Pouloigne, vostre frère, entreprendroit
son voyage avant le primptemps. A quoy luy ayant très bien
satisfaict, jouxte la dépesche de Vostre Majesté, du <span class="xs">XVIII</span><sup>e</sup> du
passé, je l'ay, de propos en propos, tiré à parler des choses
d'Allemaigne, parce que j'avoys sceu que M<sup>e</sup> Estrange
estoit arryvé le jour précédant. Et il m'a confessé que la
Royne, sa Mestresse, avoit eu des nouvelles bien fresches
de l'Empereur, lequel se monstroit tousjours fort bien incliné
vers elle, et que une des choses, à quoy il avoit prins
le plus de plaisir, de toutes celles que celluy, qui venoit de
dellà, avoit récitées, estoit que, des mesmes domesticques
de ce prince, dont il y en avoit de catholicques et de protestantz,
les ungs et les aultres convenoient très bien à l'accompaigner
<span class="pagenum"><a id="Page_439"> 439</a></span>
à la messe, et ceulx qui estoient de sa religion
demeuroient avecques luy, et les aultres alloient au presche
et à l'exercice de la religion protestante; et néantmoins
tous concouroient fort paysiblement ensemble à son service,
qui estoit ung exemple par lequel ce premier prince des
Chrestiens monstroit, en embrassant les Catholicques, de
n'estre poinct persécuteur des Protestantz, et de tollérer
l'exercisse des deux religions en son estat.</p>

<p>A quoy je luy ay respondu que l'Empereur servoit au
temps; et qu'il avoit cy devant assez monstré de quel esprit
il estoit meu en cest endroict, et que, quand à la
France, je le priois de croyre fermement que ce que
M<sup>r</sup> le mareschal de Retz luy avoit dict, de vostre dellibération
là dessus, se trouvoit très ferme et très véritable, sellon
que je luy en pouvois fère voyr une fort expresse confirmation
par la dernière dépesche de Vostre Majesté. Et
soubdain, je luy ay monstré l'article qui parloit fort dignement
et en termes fort propres de ce poinct, lequel il a eu
fort à gré de le voyr; et n'ay, pour ce regard, passé à rien
davantage, comprenant en moy mesmes assez bien à quoy
vouloit tendre tout ce qu'il me disoit, mais, après l'avoyr remercyé
de la dilligence, dont je m'assurois qu'il avoit uzé
à former l'intention de M<sup>e</sup> Randolphe, premier que de le dépescher
en France, et de ce qu'il l'avoit faict venir conférer
avecques moy, je luy ay particullarizé, Sire, les
mesmes propos que je vous ay desjà escript que le dict
M<sup>e</sup> Randolphe m'avoit tenus; et, nomméement, ceulx de
ces nouvelles difficultez qu'il m'avoit alléguées, oultre celle
pour laquelle il estoit maintenant envoyé; et que, si cella
venoit de plus haut que de luy, je pryois le dict milord de
considérer, combien, entre grandz princes, et sur ung affère
<span class="pagenum"><a id="Page_440"> 440</a></span>
si royal et si privilégié comme estoit cestuy cy, toute
ceste façon de deffettes convenoit mal à la grande sincérité,
dont Voz Majestez Très Chrestiennes, et Monseigneur,
avoient uzé en leur honnorable pourchas; et que ce n'estoit
propos que je vous peusse ny celler, ny dissimuler.</p>

<p>A quoy il m'a respondu qu'il ne sçavoit sur quelle occasion
M<sup>e</sup> Randolphe estoit venu si avant avecques moy, et néantmoins
que c'estoient les mesmes difficultez qui avoient esté
desjà assez souvent déduictes, et qu'il n'y pouvoit avoyr
rien de mal qu'il me les eût de rechef renouvellées, néantmoins
qu'il me pouvoit dire en vérité que, à présent, il ne
voyoit, quand à luy, qu'il y eût aulcune aultre difficulté que
celle de la personne de Monseigneur pour le contantement
de sa Mestresse; et qu'il estoit bien ayse de m'ouyr parler
si confidemment, comme je faysois, de luy et de sa belle disposition,
et de ce qu'il sembloit que j'eusse, soubz mein, faict
toucher à la dicte Dame que la Royne, vostre mère, m'en
avoit de nouveau escript aulcunes particullaritez qui
l'avoient fort contantée; et qu'il estoit bien d'advis que je
conférasse de ces propos de M<sup>e</sup> Randolphe avec le comte de
Lestre, comme, Sire, je suis après à le fère, le plus tost que
je pourray. Et cepandant le dict comte m'a mandé qu'il avoit
conjuré le dict M<sup>e</sup> Randolphe de se déporter bien et sagement
en ceste commission, et de se donner bien garde que,
par luy, le propos ne vînt en pires termes qu'il n'estoit à
présent; car, par cy après, l'on luy feroit plus parfaictement
cognoistre, qu'on ne faisoit maintenant, combien ce
mariage estoit nécessayre.</p>

<p>Et ainsy, Sire, comme je n'ay pas cogneu, pour ce coup,
rien de contrayre à ce propos, par ces troys personnages,
aussy n'ay je rien ouy d'eux, où je puisse mettre plus de
<span class="pagenum"><a id="Page_441"> 441</a></span>
fondement que devant; mais je mettray peyne de les approfondir
tousjours davantage, affin que, d'heure en heure,
je vous puisse donner plus de lumyère de leur intention.</p>

<p>Cependant, Sire, l'on me veult faire accroyre que les
deux chasteaulx, de Humes et de Fastcastel, en Escosse,
ont esté remis ez meins des Escossoys; dont, pour en sçavoyr
mieulx la vérité, et pour entendre de l'estat du reste
du pays, duquel l'on m'a dict que les choses sont fort près
de retourner à quelque altération, à cause que le comte
de Morthon n'a voulu rendre les sceaulx et estat de chancellier
au comte de Honteley, ains l'a baillé à ung aultre
jeune milord son parant, j'ay dépesché, par mer, ung homme
exprès par dellà, et ay escript à quatre seigneurs du pays,
desquelz j'espère que j'auray bientost leur responce. Et
sur ce, etc. <span class="i2">Ce <span class="xs">VI</span><sup>e</sup> jour de novembre 1573.</span></p>

<h2>CCCL<sup>e</sup> DÉPESCHE</h2>

<p class="center">&mdash;du <span class="xs">XI</span><sup>e</sup> jour de novembre 1573.&mdash;</p>

<p class="center">(<i>Envoyée exprès jusques à Calais par Charles de Bouloigne.</i>)</p>

<p class="hanging indent">
Conférence particulière de l'ambassadeur avec Leicester sur la négociation du
mariage.</p>

<p class="dest">Au Roy.</p>

<p>Sire, pour le desir que j'ay eu de parler au comte de
Lestre, sur l'occasion que j'ay desjà escripte à Vostre Majesté,
je l'ay envoyé prier de me donner la commodicté
que je le peusse aller entretenir ugne heure en son logis,
et il m'a uzé ceste courtoysie de me venir trouver fort privéement
au mien; où, après que je luy ay eu donné compte
des nouvelles de France, et de la ferme dellibération que
<span class="pagenum"><a id="Page_442"> 442</a></span>
Vostre Majesté a de fère observer l'édict de la paix, et
comme toutz ces faulx bruictz, qui avoient couru, icy, qu'on
eût maltraicté ceulx de la nouvelle religion, depuis la réduction
de la Rochelle et de Sanserre, estoient faulx; et
que je le pryois de garder la mémoyre de ce que M<sup>r</sup> le
mareschal de Retz luy avoit dict de vostre bonne intention
à la paix et au repos de la Chrestienté, et de celle de
Monseigneur à l'observance des loix et ordres de ce
royaulme; et qu'il ne se trouveroit, pour chose qui peût
jamays advenir, qu'il y eût manquement ez parolles et
promesses de Vostre Majesté; et luy ayant, au reste, satisfaict
à des particullarités, qu'il m'a demandées, du voyage
du Roy de Pouloigne, vostre frère, je l'ay infinyement remercyé
de trois bons offices que je sçavois qu'il avoit faictz:
l'ung, d'avoyr confirmé, plus que nul aultre de ce royaulme,
les remonstrances de M<sup>r</sup> le mareschal de Retz touchant la
justiffication de Vostre Majesté et de la Royne, vostre mère,
et des vostres, sur les évènementz de S<sup>t</sup> Barthèlemy, et
avoyr osté, aultant qu'il a peu, à ceulx de ceste court et
aulx principaulx de ce royaulme, la malle impression qu'ilz
en avoient; le segond, de ce qu'il avoit instruict et bien
informé M<sup>e</sup> Randolphe au faict de sa commission en France;
et le troysiesme estoit d'aulcunes siennes, bonnes et favorables,
démonstrations, vers la Royne d'Escosse; et qu'il
s'assurât que, prenant ainsy à cueur, comme il faisoit, les
choses qui concernoient, icy, Vostre Majesté, il fortiffieroit
ung party, duquel, avec le bien et seureté de la Royne,
sa Mestresse, et de ceste couronne, il s'acquerroit ung
perpétuel refuge pour luy; oultre que, présentement, et à
l'advenir, Vostre Majesté en auroit une non petite recognoissance.
Et me suis de tant plus efforcé, Sire, de luy
<span class="pagenum"><a id="Page_443"> 443</a></span>
rallumer l'affection que, de longtemps, luy et les siens ont
eu à la France, que je sçavoys qu'il estoit bien fort praticqué
et très instamment sollicité d'ailleurs, et que l'homme,
retourné d'Allemaigne, et ung adjoinct, qu'il a prins en
Flandres, estoient ordinayrement après luy. Et puis je luy
ay touché ces difficultez que M<sup>e</sup> Randolphe m'avoit déduictes,
et comme j'avoys trouvé bon d'en conférer avecques luy,
premier que de les escripre, affin que je ne les fisse prendre
en plus de considération qu'il ne jugeroit que Vostre
Majesté les deût avoyr. Et pense, Sire, n'avoyr rien obmis
de ce qui a peu servir à bien fort encourager le dict comte
vers la conclusion du bon propos, et à n'y admettre plus une
seule sorte de longueur ny de remise.</p>

<p>Et il m'a respondu, Sire, qu'il avoit ung très grand
plésir d'entendre que ces nouvelles, qu'on avoit publiées,
d'ung renouvellement de trouble et d'ung maulvais traictement
en France, contre ceulx de la nouvelle religion,
fussent faulces; et remercyoit Dieu qu'il se cognût, de
plus en plus, que la dellibération de Vostre Majesté estoit
très ferme à l'observance de son édict; et que, de sa part,
il avoit receues pour très justes et légitimes les occasions
que M<sup>r</sup> le mareschal avoit déduictes de l'accidant de Paris,
et pour telles les avoit imprimées à toutz ceulx qu'il avoit
peu; et qu'il me pouvoit assurer, Sire, qu'il vous avoit
regaigné ung grand nombre des plus notables de ce
royaulme, qui estoient fort alliennés de Vostre Majesté;
qu'il voudroit, de bon cueur, que ces aultres nouvelles qu'on
avoit semées de Monseigneur, frère de Vostre Majesté,
comme il estoit sorty de sa dernière maladye aussy jaulne
que cuyvre, tout bouffy, deffiguré, bien fort petit et mince,
fussent pareillement faulces; et qu'il me vouloit bien dire
<span class="pagenum"><a id="Page_444"> 444</a></span>
que j'avoys faict ung service fort à propos, et qui avoit esté
fort agréable à sa Mestresse, d'avoyr si confidemment assuré,
comme j'avoys faict, tout le contrayre; et que j'eusse
monstré des lettres de la Royne, vostre mère, à cest effect,
lesquelles se rapportoient à ce que le docteur Dail en avoit
aussy escript, qui en parloit bien en la plus advantageuse
façon qui se pouvoit dire; et que c'estoit quelqu'ung, qui
avoit naguères veu Mon dict Seigneur, qui avoit semé ce
meschant bruict. Dont, en l'assurance de ce que M<sup>r</sup> le
mareschal avoit dict, sur son honneur, que la personne de
Monseigneur se trouveroit d'une parfaicte et belle disposition,
pour debvoir playre à quelque princesse que fût au
monde, il avoit bien voulu soigneusement advertyr le dict
M<sup>e</sup> Randolphe qu'il n'eût à rapporter que la vraye vérité de
ce qu'il verroit; ce qu'il pensoit qu'il le feroit sans doubte,
bien qu'à dire vray il eût desiré qu'ung mieulx incliné, que
luy, eût faict le voyage; et que, pour le regard des difficultez
qu'il m'avoit alléguées, que je creuse qu'elles procédoient
de sa passion, et non qu'il les eût ouyes de Sa
Majesté, icy, ny d'eulx de son conseil, ny d'aulcun des
grandz, ny encores du commun de ce royaulme; car toutz
universellement desiroient le mariage de leur princesse.
Bien failloit que je me recordasse comme l'on avoit advisé
de réserver toujours quelque difficulté, affin qu'on n'eût à
toucher à celles de la personne, au cas que le mariage ne
vînt à effect, mais il me promectoit, devant Dieu, qu'à présent
il n'en sçavoit nulle aultre que celle là seule, et qu'il
trouvoit que la dicte Dame estoit, plus qu'elle ne fut oncques,
bien disposée à ce propos. Et me vouloit advertyr,
en secret, que M<sup>e</sup> Randolphe, au prendre congé d'elle,
luy avoit demandé s'il n'uzeroit pas de quelques termes
<span class="pagenum"><a id="Page_445"> 445</a></span>
froidz, en France, pour elloigner le dict propos, au cas qu'il
trouvât que Mon dict Seigneur le Duc ne fût pour luy complayre;
et qu'elle luy avoit respondu qu'elle l'avoit choysy
comme son &oelig;il, en ceste commission, et qu'elle luy enchargoit,
sur sa loyaulté, de luy rapporter le plus fidelle et
certein pourtraict de Monseigneur qu'il luy seroit possible,
et qu'il se gardât bien de dire ou fère chose, par où l'on
peût arguer qu'elle voulût réfroidir ou elloigner le dict propos;
et que le dict sieur comte, pour son regard, engagoit
à Dieu et à Vostre Majesté sa foy et son honneur qu'il
s'efforceroit, de tout son pouvoir, de conduyre cest affère au
bon effect que desiriez, sellon qu'il cognoissoit que c'estoit
le bien et conservation de sa Mestresse, et le repos de son
royaulme; et que si, d'avanture, il ne le pouvoit fère, il
supplyoit très humblement Vostre Majesté de croyre qu'il
n'auroit tenu à luy, ny à nul office et bon debvoir, qu'il
y auroit peu fère; et qu'en toutes sortes il avoit à rester
le plus parcial françoys qui fût en ce royaulme. Et a confirmé
cella, Sire, par le récit d'aulcuns aultres privés accidentz;
desquelz, parce que je les sçay estre vrays, les
ayant cy devant bien advérez, et que la façon du dict sieur
comte a esté toujours de se monstrer froid, quand il a senty
que l'affère alloit froydement, et chault quand il l'a veu
aller bien, je prens opinyon qu'il m'a parlé ceste foys
d'ung cueur fort ouvert, et bien fort déterminé à la conclusion
du dict affère.</p>

<p>Dont j'ay employé les meilleurs et les plus exprès
termes, que j'ay peu, pour luy gratiffier bien fort sa bonne
volonté; et l'ay assuré que, sur la confience de ce qu'il me
venoit de dire, et de promettre, et, nonobstant les rescentes
difficultez de M<sup>e</sup> Randolphe, je persuaderoys, aultant
<span class="pagenum"><a id="Page_446"> 446</a></span>
qu'il me seroit possible, Voz Majestez Très Chrestiennes
de continuer vostre poursuyte, sellon l'honnorable
façon qu'aviez commancé. Or, Sire, j'ay apprins d'ailleurs,
et de fort bon lieu, que certeynement l'Empereur a escript,
par M<sup>e</sup> Estrange, à ceste princesse, pour le mariage d'elle
avec le prince Ernest, son segond filz; et que le duc
d'Alve y a adjouxté une sienne lettre à la dicte Dame, et
d'aultres lettres à aulcuns seigneurs de ce conseil, par où il
inciste bien fort qu'on ne se haste de conclurre le party de
Monseigneur, frère de Vostre Majesté, sans avoyr sceu
qu'est ce qu'on veut proposer pour l'aultre; et que, du
premier jour, s'il plaist à la dicte Dame, elle aura des ambassadeurs,
de bien bonne qualité, vers elle, pour cest effect,
qui luy feront cognoistre que le dict prince Ernest, sans comparaison,
luy est, en toutes sortes, plus advantageus et sortable
mary, que Mon dict Seigneur vostre frère. Sur ce, etc.</p>

<p class="right">Ce <span class="xs">XI</span><sup>e</sup> jour de novembre 1573.</p>

<h2>CCCLI<sup>e</sup> DÉPESCHE</h2>

<p class="center">&mdash;du <span class="xs">XVIII</span><sup>e</sup> jour de novembre 1573.&mdash;</p>

<p class="center">(<i>Envoyée jusques à Calais par la voye du S<sup>r</sup> Acerbo.</i>)</p>

<p class="hanging indent">
Audience.&mdash;Maladie du roi.&mdash;Voyage du roi de Pologne.&mdash;Détails sur la mission
de M<sup>e</sup> Randolf.&mdash;Nouvelles d'Écosse.&mdash;Maladie grave du prince d'Écosse,
bruit de sa mort.&mdash;Crainte que les Anglais ne veuillent faire périr,
par le poison, Marie Stuart et son fils.</p>

<p class="dest">Au Roy.</p>

<p>Sire, au retour du S<sup>r</sup> de Vassal, je suis allé trouver la
Royne d'Angleterre, à Grenvich, pour luy compter des nouvelles
de Vostre Majesté, luy dire l'accidant qui vous estoit
survenue de la petite vérolle, bien que l'eussiés eu une
<span class="pagenum"><a id="Page_447"> 447</a></span>
aultre foys, et que, pour cella, vous n'aviez point senty
d'accès de fiebvre, et mesmes estiés desjà, grâces à Dieu,
si advancé de guérir que vous espériez de n'avoyr à discontinuer
vostre chemin de Metz, pour tousjours convoyer
le Roy de Pouloigne, vostre frère, jusques à la frontyère.</p>

<p>Et là dessus, Sire, et sur la résolution, que le Roy de
Pouloigne a faicte, de partir en ce grand cueur d'hyver, et sur
ce que l'Empereur et les Estatz et princes de l'Empire
vous ont, par décret général, et encores ung chacun, à
part, envoyé offrir aultant de seureté pour son passage
comme vous en avez desiré, et plus encores et avec plus
de faveur que ne le leur avez demandé, je l'ay longuement
entretenue. Puis, suis venu à luy parler du faict de Monseigneur
le Duc, vostre frère, et, après, des aultres poinctz,
qui estoient amplement desduictz, et par ung bon ordre,
en vostre lettre du premier de ce moys, de sorte qu'il ne
luy en a esté rien obmis, ny mesmes de la satisfère de
plusieurs aultres particullaritez de Voz trois Majestez Très
Chrestiennes, et du Roy de Pouloigne, et de Monseigneur
vostre frère, et encores des choses de vostre royaulme,
sellon qu'elle m'en a interrogé, et sellon que je luy en ay
peu donner compte par le rapport du dict S<sup>r</sup> de Vassal.</p>

<p>Elle m'a respondu, en premier lieu, qu'elle ne prenoit
pour petite grâce de Dieu qu'elle n'eût sceu vostre mal, sinon
après qu'il estoit desjà passé, ny à peu de faveur, de
Vostre Majesté, que luy eussiez ainsy particullièrement faict
entendre quel il estoit, et comme il vous estoit venu, car
l'ung luy avoit espargné ung grand ennuy, et l'aultre luy
tesmoignoit une vostre fort singullière bienvueillance, dont
en vouloit à Dieu rendre sa louenge, et ung fort exprès
grand mercys à Vostre Majesté; et qu'elle vous prioit de
<span class="pagenum"><a id="Page_448"> 448</a></span>
croyre qu'elle ne se santiroit jamays moins esmue à plésir
pour vostre prospérité, ny à moins de déplaysir pour vostre
mal, que si elle vous estoit germayne et vrayement naturelle
seur; que c'estoit une maladye qui trompoit souvent
le monde, car pensantz d'en estre quictes, pour l'avoyr eue
une foys, ilz ne se donnoient de garde qu'elle les reprenoit
encores deux et troys foys, quand ilz s'eschauffoient trop,
ou pour une trop soubdeinne mutation de froid et de chault,
et qu'elle mesmes l'avoit eue deux foys, et desiroit, de bon
cueur, que vous en sortissiés aussy quicte comme elle avoit
faict, car ne luy avoit layssé ung seul vestige au visage; et
que, de ceste espèce de mal, revenoit ordinayrement ce bien,
qu'il apportoit une grande purgation et ung grand advancement
de santé à ceulx qui l'avoient; qu'elle estimoit que
les mèdecins ne vous permettroient, de beaucoup de jours,
de sortir de la chambre, parce que l'air froid vous seroit
fort dangereulx; dont, à son advis, laysseriés au Roy de
Pouloigne, vostre frère, de continuer seul son voyage, sans
l'accompaigner plus avant, ou bien luy mesmes, pour attendre
vostre parfaicte guérison, et pour laysser passer ce
grand yver, diffèreroit son partement jusques à l'entrée du
primptemps, bien que, ny le froid ny la longueur du chemin
luy pourroient sembler griefz, allant prendre possession
d'ung si grand royaulme, et qui luy estoit si heureusement
advenu; qu'elle se resjouissoit de l'honneste debvoir,
dont l'Empereur et les princes d'Allemaigne uzoient
pour la seureté de son passage, et qu'en cella ilz simbolisoient
toutz avec elle; que, pour le regard du propos de
Monseigneur le Duc, elle voyoit bien qu'elle entroit, de
jour en jour, en plus d'obligation vers Voz Majestez Très
Chrestiennes, et vers luy, pour vostre persévérance vers
<span class="pagenum"><a id="Page_449"> 449</a></span>
elle, et qu'elle avoit envoyé M<sup>e</sup> Randolphe en France pour
satisfère à toutz les poinctz qui avoient esté arrestez entre
elle et M<sup>r</sup> le mareschal de Retz; dont falloit attendre son retour,
pour ne rien changer de ce bon ordre, et que, ny en
la commission qu'elle luy avoit donnée par dellà, ny en
chose qui peût ensuyvre après, Vostre Majesté ne trouveroit
qu'elle uzât d'ung seul trêt de longueur ny de simulation.
Et s'est eslargie en plusieurs propos, là dessus, pour protester
de sa sincérité en cest endroict, et de vouloir bien pourvoir
que, venant Mon dict Seigneur vostre frère par deçà, il n'y
puisse voyr, ny ouyr, chose qui ne luy soit de satisfaction.</p>

<p>Puis, s'estant enquise de l'occasion du retour de la Royne,
vostre mère, et du Roy de Pouloigne, à Paris, et du renforcement
des garnisons qu'avez faictes venir en Picardye,
desquelles a monstré qu'on les luy faisoit avoyr suspectes;
et m'ayant demandé des choses de Languedoc et Daulfiné,
je luy ay respondu à tout, en la façon que je le pouvois sçavoir.
Et, après cella, luy ayant faict voyr la lettre que Monseigneur,
vostre frère, m'escripvoit, du dict premier de ce
moys, avec quelques honnestes propos de sa dévotieuse
affection vers elle, lesquelz elle a monstré d'avoyr bien
fort agréables, je me suis licencié d'elle.</p>

<p>Et me suis arresté encores, envyron demye heure, vers
les seigneurs de son conseil, pour leur parler des mesmes
choses que j'avoys faict à leur Mestresse; qui m'ont monstré,
et espéciallement le grand trézorier et le comte de
Lestre, qu'ilz demeuroient très affectionnés au bon propos
de Monseigneur le Duc.</p>

<p>Au surplus, Sire, entendant que, coup sur coup, estoient
arrivés deux courriers d'Escoce, dont le premier apportoit
nouvelles comme le petit Prince du pays estoit si extrêmement
<span class="pagenum"><a id="Page_450"> 450</a></span>
mallade qu'on espéroit peu de sa vye, et ne se
publioit rien de la dépesche du segond, j'ay eu souspeçon
qu'elle estoit faicte sur l'accidant de la mort; dont ay soubdein
envoyé, de plusieurs costés, pour en apprendre la vérité,
mais j'ay esté trois jours entiers sans qu'on m'en ayt
rapporté que des conjectures semblables aulx miennes. Et,
le quatriesme, envyron les dix heures de nuict, d'ung bon
et notable lieu de ce royaulme, il m'a esté envoyé ung personnage
de qualité pour me dire que, faulx ou vray que fût
le bruict de la mort du dict Prince, je tînse pour chose certeyne
qu'il se menoit, d'icy, une chaulde et très malheureuse
praticque de le fère mourir, et qu'on s'en deschargoit
à moy, comme ambassadeur de Vostre Majesté, pour
y mettre le meilleur remède que je pourrois. Et, peu de
jours auparavant, la Royne d'Escoce avoit trouvé moyen
de m'advertyr, le plus secrettement qu'elle avoit peu, qu'on
insidioit aussy à sa vye, et qu'elle me prioit de luy envoyer
tout incontinent de bon mitridat et aultres préservatifz.
Sur quoy, Sire, j'ay mis peyne de pourvoir, le plus promptement
que j'ay peu, au besoing de la mère; et, quand
au danger du filz, j'en ay mandé l'advertissement à M<sup>e</sup> Asquin
par ung escousoys qui semble estre assez fidelle. Et
depuis, j'ay seu, par advertissement de Lillebourg du <span class="xs">VI</span><sup>e</sup>
du présent, que le petit Prince se porte mieulx, et que
le comte de Morthon s'efforce de persuader aulx seigneurs
du pays qu'ils veuillent venir passer leur yver au dict Lillebourg,
et qu'il dellibère d'aller, bientost après, vers le
Nort, pour y réduyre le pays à son obéyssance; et que milord
de Glames a esté faict chancellier du royaulme, et que
milord de Humes traicte de rentrer dans ses deux chasteaulx,
que les Angloys ont indubitablement rendus; ce
<span class="pagenum"><a id="Page_451"> 451</a></span>
qu'il espère d'obtenir, moyennant vingt quatre mille livres
qu'il baillera au dict de Morthon; et que Melvin a été mis en
liberté. Et j'entendz que le dict Morthon veult fère offrir à
l'évesque de Roz de le remettre en toutz ses biens, pourveu
qu'il quicte le party de sa Mestresse, ce que je ne puis
croyre qu'il puisse jamays consentir. Icelluy de Roz a si
bien sollicité, de son costé, et je luy ay tant assisté, de
la faveur de Vostre Majesté, que sa liberté luy a esté
enfin accordée, pour se retirer en France. Et sur ce, etc.</p>

<p class="right">Ce <span class="xs">XVIII</span><sup>e</sup> jour de novembre 1573.</p>

<h2>CCCLII<sup>e</sup> DÉPESCHE</h2>

<p class="center">&mdash;du <span class="xs">XXIII</span><sup>e</sup> jour de novembre 1573.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="hanging indent">
Suspension de la négociation du mariage jusqu'au retour de M<sup>e</sup> Randolf.&mdash;Affaires
d'Écosse.&mdash;Délibérations sur le parti qu'il y aurait à prendre, en
cas de mort du prince d'Écosse.&mdash;Nécessité d'envoyer de France un ambassadeur
dans ce pays.&mdash;Sollicitations faites auprès de l'ambassadeur par
l'agent de la Rochelle.</p>

<p class="dest">Au Roy.</p>

<p>Sire, par les deux dernières responces, que la Royne
d'Angleterre et les seigneurs de ce conseil m'ont faictes,
desquelles j'ay faict ample mencion à Vostre Majesté, le
<span class="xs">XVIII</span><sup>e</sup> de ce moys, ilz m'ont bien faict cognoistre que leur
résolution estoit de ne passer nullement oultre, en chose
qui fût du propos du mariage, que M<sup>e</sup> Randolphe ne fût de
retour; dont j'ay toujours esté, depuis, et seray encores,
jusques à ce qu'il viegne, sans leur en toucher rien davantage.
Et vous diray, icy, Sire, que, sur la nouvelle qui
courut, il y a quinze jours, que le Prince d'Escoce estoit
<span class="pagenum"><a id="Page_452"> 452</a></span>
mort, ceulx icy prévoyantz que, d'ung tel accidant, se renouvelleroient
de plus grandz troubles que jamays au dict
pays, à cause de la compétence que les Amelthons et les
Stuardz se font, les ungs aulx autres, sur la succession de la
couronne, ilz s'assemblèrent en conseil pour ouvrir à leur
mestresse des moyens et expédientz comme elle se pourroit
entremettre bien avant en ce faict, sellon que, par quelque
example, qu'ilz allèguent du passé, ilz veulent bien
inférer que les roys d'Angleterre sont, encores aujourdhuy,
au droict et possession de le pouvoir fère. Et y a danger,
Sire, si le cas advenoit, qu'ilz se voulussent efforcer de fère
tomber cest estat au jeune comte de Lenoz, oncle du dict
petit Prince, au préjudice de la mère, qui est la vraye et
naturelle princesse du pays. En quoy, pour l'importance que
ce seroit à l'honneur et réputation de vostre couronne,
qu'ung tel acte se passât, sans l'intervention du nom et de
l'authorité de Vostre Majesté, j'estime, Sire, qu'il sera bon
que faciez, de bonne heure, regarder en vostre conseil
comme, en tout évènement, il auroit à y estre procédé
de vostre part. Et tousjours semble il, Sire, qu'il est expédient
qu'envoyez résider ung agent, ou ung ambassadeur,
sur le lieu, sellon que je viens d'estre adverty que
le S<sup>r</sup> de Quillegreu s'appreste pour y aller, avec sa femme
et toute sa famille, résider ambassadeur de la Royne d'Angleterre.
Et croy qu'entre les occasions, pour lesquelles
l'on haste sa dépesche, ceste cy, dont je viens de parler, est
bien la principalle; mais aussy estimè je que son partement
est aulcunement pressé pour aller pourvoyr au secours
que le prince d'Orenge attend encores du dict pays, et
pour y apporter de l'argent pour lever des gens de guerre,
sellon que ung cappitayne escouçoys, qui se nomme
<span class="pagenum"><a id="Page_453"> 453</a></span>
Montgommery, lequel est, depuis huict jours, repassé icy de
Ollande, de la part du dict prince, faict beaucoup de sollicitation
et de dilligences pour luy en ceste court.</p>

<p>L'agent de la Rochelle se trouve maintenant fort empesché
de satisfère à ce qu'il avoit emprunté, icy, pour ceulx
de sa ville, et pour les frays qu'à sa requeste aulcuns angloys
disent avoyr faictz pour les secourir, durant le siège,
de sorte qu'il en a esté plusieurs jours en arrest; et, enfin,
ayant remis l'affère en arbitrage, le vidame de Chartres
et le S<sup>r</sup> de Languillier ont faict quelque difficulté d'en vouloir
estre arbitres, si je ne le consentoys, creignant que
je le fisse trouver maulvais à Vostre Majesté. Dont le dict
agent m'est venu prier de le trouver bon, comme chose qui
estoit conforme à vostre édict de paciffication, et qu'il ne
pensoit estre tenu, envers les Angloys, pour toutes choses,
que à quatorze ou quinze mille escus, mais que, s'ilz en demeuroient
seulz les juges, il sçavoit bien qu'ilz feroient
monter les frays à des sommes fort excessives et extraordinayres.
Je luy ay respondu que je desiroys, de bon cueur,
que ceulx de sa ville n'eussent jamays occasion d'emprunter
ainsy de l'argent des Angloys, et que les Angloys ne
leur en voulussent jamays plus prester, et que j'avoys faict
tout ce que javoys peu pour empescher qu'il ne trouvât
ceste somme, ny encores de beaucoup plus grandes que je
sçavoys bien qu'il s'estoit efforcé d'emprunter; mais que,
depuis l'édict de paciffication, Vostre Majesté ne m'avoit
rien commandé de tout cella; dont je n'y adjouxteroys
aussy ny mon consentement ny ma contradiction, si Vostre
Majesté ne le me commandoit de nouveau. Et ainsy, je
ne m'en suys pas plus avant entremis, et il pourvoit maintenant
à son affère, comme il peut. Ceulx cy ont eu opinyon
<span class="pagenum"><a id="Page_454"> 454</a></span>
que Vostre Majesté n'avoit faict venir les compagnies
de gens de pied, en Picardye, que pour quelque grand effect.
Ils ont eu, depuis peu de jours, nouvelles d'Irlande comme
le comte d'Essex y a receu une estrette, et que les naturelz
du pays l'ont mis en beaucoup de nécessités. Sur
ce, etc. <span class="i2">Ce <span class="xs">XXIII</span><sup>e</sup> jour de novembre 1573.</span></p>

<h2>CCCLIII<sup>e</sup> DÉPESCHE</h2>

<p class="center">&mdash;du dernier jour de novembre 1573.&mdash;</p>

<p class="center">(<i>Envoyée exprès jusques à Calais par Jehan Volet.</i>)</p>

<p class="hanging indent">
Desir d'Élisabeth d'envoyer chercher des vins à Bordeaux.&mdash;Sollicitations faites
auprès d'elle par le prince d'Orange.&mdash;Victoire remportée sur mer par
les Gueux.</p>

<p class="dest">Au Roy.</p>

<p>Sire, ainsy que la Royne d'Angleterre estoit, mardy
dernier, devisant avecques ses dames, en sa chambre privée,
la gouvernante des filles devint soubdein mallade, et,
à l'instant, mourut; de quoy s'estant la dicte Dame donnée
peur, elle deslogea, dans une heure après, de Grenwich,
avec bien peu de compagnye, et s'en vint en ceste
ville de Londres, où elle est encores; et semble qu'elle
y séjournera jusques à tant que M<sup>e</sup> Randolphe reviegne;
duquel elle commence de s'esbahyr comme il tarde tant en
son voyage, ou aulmoins que l'ambassadeur, et luy, ne luy
font cepandant quelque dépesche, mais désormays elle a
bien opinyon que ce sera luy, le premier, qui luy apportera
des nouvelles: et jusques allors, Sire, il ne peult estre
rien touché au propos, pour lequel il est passé par dellà.
La dicte Dame m'a faict escripre, par M<sup>e</sup> Smith, qu'affin
que, dorsenavant, elle puisse estre mieulx servie de vin de
<span class="pagenum"><a id="Page_455"> 455</a></span>
sa bouche, et pour sa mayson, qu'elle ne l'a esté, ces années
passées, et aussy, pour soulager ses marchandz, elle
dellibéroit de reprendre l'ordre que le feu Roy, son père,
et ses prédécesseurs avoient accoustumé de tenir, c'est
d'envoyer elle mesmes, de ses propres deniers, fère sa
provision de vin à Bourdeaulx; dont elle me prioit de vouloyr
bailler mon passeport à deux gentilshommes, officiers
et serviteurs de sa maison, lesquels, à cest effect, elle
y dépeschoit présentement par terre; et pareillement mes
lettres au gouverneur, et à ceulx qui sont officiers pour
Vostre Majesté à Bourdeaulx, pour les y fère bien recepvoyr,
et pour y fère bien recepvoir aussy les navyres
qu'elle y envoyera, qui auront les merques et enseignes
d'Angleterre; affin que, tant à l'arryver, séjour, cargayson,
que retour; ilz y puissent jouyr les anciennes libertés
et privilèges accoustumés. Ce que ne luy ayant refuzé,
j'ay, d'abondant, mandé au dict M<sup>e</sup> Smith que, par mes
premières, j'advertirois Vostre Majesté d'escripre promptement
et favorablement au dict Bourdeaulx, en recommandation
de cest affère pour la dicte Dame. De quoy,
Sire, je vous en supplye très humblement.</p>

<p>Il semble qu'elle et ceulx de son conseil ayent quelque
advertissement que le prince d'Orange commance
d'estre abandonné de ses gens, de quoy ilz sont en bien
fort grand peyne. Et ne sçay si le cappitayne Montgommery,
escouçoys, qui est encores icy à solliciter les affères
du dict prince, impètrera maintenant rien de troys poinctz,
que principallement il y est venu réquérir: l'ung est que
les Angloys vueillent cesser de tout traffic avec ceulx qui
tiennent le party du dict duc d'Alve, et que le dict prince
puisse déclarer de bonne prinse les navires, desquelz les
<span class="pagenum"><a id="Page_456"> 456</a></span>
chartes parties monstreront qu'ilz alloient ailleurs que là
où l'on luy obéyt, sinon qu'ilz eussent congé et saufconduict de luy;
l'aultre, que la dicte Dame et ceulx de son
conseil vueillent fère haster les deniers, qu'ilz luy ont promis
de fournir, pour fère une nouvelle levée de troys mille
hommes de pied, et mille de cheval, en Escoce, affin qu'il les
puisse avoyr toutz prestz du premier jour; et le troysiesme,
qu'elle et iceulx de son conseil vueillent escripre au comte
de Morthon de mettre en mer ung nombre de navyres,
équippés en guerre, pour favorizer les affères du dict
prince. Dont j'entendz que, pour ce dernyer, icelluy prince
a desjà faict passer vingt mille florins en Escoce, mais,
parce qu'on va temporisant, à ceste heure, icy, la dépesche
de M<sup>e</sup> Quillegreu pour le dict pays d'Escoce, cella me
faict accroyre que ceulx cy ne veulent se haster de rien
qu'ilz ne voyent comme les choses succèderont en Flandres;
joinct qu'il semble bien que, peu à peu, ilz sont venus à ne
se trouver moins empeschés des Pureteins en ce royaulme,
que en France des Huguenotz, et en Flandres des Gueulx;
dont, vendredy dernier, s'est tenue une assemblée, en
ceste ville, pour adviser des moyens expédientz comme
les pouvoir contenir et réprimer. Et sur ce, etc.</p>

<p class="right">Ce <span class="xs">XXX</span><sup>e</sup> jour de novembre 1573.</p>

<p class="blockquote">
Depuis ce dessus escript, est arrivé ung homme, qui dict venir de
Fleximgues, lequel rapporte qu'il y avoit nouvelles comme les vaysseaulx
du prince d'Orange avoient combatu la flotte, que le duc
d'Alve envoyoit pour avitailler Middelbourg, et qu'ilz avoient eu du
meilleur, et avoient prins vingt des meilleurs navyres de la dicte
flote; ce que, si ainsy est, ne fault doubter que le dict prince n'impètre
plus facillement les choses qu'il poursuivoit, icy, qu'il n'eût
faict auparavant.</p>

<p><span class="pagenum"><a id="Page_457"> 457</a></span></p>

<h2>CCCLIV<sup>e</sup> DÉPESCHE</h2>

<p class="center">&mdash;du <span class="xs">V</span><sup>e</sup> jour de décembre 1573.&mdash;</p>

<p class="center">(<i>Envoyée jusques à Calais par Nicolas de Malehape.</i>)</p>

<p class="hanging indent">
Audience.&mdash;Convalescence du roi.&mdash;Détails sur les adieux du roi et du roi de
Pologne.&mdash;État de la négociation du mariage.</p>

<p class="dest">Au Roy.</p>

<p>Sire, j'ay, avec très grand plaisir, donné assurance à
la Royne d'Angleterre, par vostre lettre du <span class="xs">XI</span><sup>e</sup> du passé,
que Vostre Majesté se portoit mieulx, et que desjà, grâces
à Dieu, vous estiez quasy hors de vostre maladye, de quoy
elle a faict une non petite démonstration d'estre infinyement
bien ayse de ceste bonne nouvelle. Et soubdein, sans me
laysser continuer davantage mon propos, m'a pryé de vous
escripre que le bruict de vostre mal avoit couru plus grand
jusques icy, et en nom, et qualité de plus dangereulx
pour vostre personne, que je ne le luy avois premièrement
dict, et qu'elle y avoit participé avec très grande douleur
comme à ung accidant qu'elle estimeroit des plus malheureux
qui luy peût advenir au monde; et que Dieu, qui
voyoit son cueur, sçavoit qu'elle avoit pryé pour vostre
convalescence, et que véritablement elle avoit pryé, et ne
cesseroit de prier, avec le plus de dévotion qu'elle pourroit,
pour icelle, jusques à ce qu'elle en eût plus de confirmation:
car, à cause que M<sup>e</sup> Randolphe avoit escript qu'il
vous avoit veu encores bien fort foyble, elle ne pouvoit
que n'en fût beaucoup en peyne.</p>

<p>De quoy je luy ay, de vostre part, Sire, gratiffié très
grandement, et en la plus expresse façon que j'ay peu,
<span class="pagenum"><a id="Page_458"> 458</a></span>
ceste sienne bonne volonté. Et ay suivy à luy dire que je
ne pouvois que bien espérer, et fère bien espérer à elle
de vostre santé, parce que voz lettres m'en donnoient
toute asseurance, bien que, à vray dire, elles me fesoient
quelque mencion comme vous estiés encores ung peu foible,
mais que c'estoit sans fiebvre, ny altération quelquonque;
et néantmoins que, pour ne vous commettre si tost au vent
et au froid, vous aviés esté contreinct vous despartir, plus
tost que n'esperiés, du Roy de Pouloigne, vostre frère, et
de laysser à la Royne, vostre mère, et à Monseigneur le
Duc, vostre frère, et à la Royne de Navarre, d'accomplyr
pour vous la dellibération qu'aviés faicte de l'aller convoyer
jusques à la frontyère. Et me suis ung peu eslargy
à luy racompter le congé qu'il a prins, et le poinct de l'adieu
qu'avés dict à l'ung et à l'aultre, sellon la vifve expression
que M<sup>r</sup> Pinart m'en a faicte; qui, du profond regret
et des larmes abondantes de Vostre Majesté, et de
celles qu'il a veu jetter à ceulx qui estoient présentz, il a
facillement provoqué non seulement les miennes, mais assez
esmeu ceste princesse, en les oyant réciter.</p>

<p>Laquelle a dict que cella monstroit combien toutz deux
aviez le naturel bon et humein, et combien vostre norriture
se manifestoit d'avoyr esté tousjours très louable et
vertueuse; et qu'en son advis il ne s'estoit veu, de longtemps,
en la Chrestienté, ung dire adieu plus royal et plus
dolent, tout ensemble, ny qui plus eût layssé de regret à
ceulx qui se despartoient; et néantmoins l'occasion estoit
très honnorable et desirable au Roy de Pouloigne de s'en
aller, et non moins honnorable à Vostre Majesté et à la
Royne, sa mère, de le luy permettre; dont elle prioit
Dieu qu'il peût rencontrer tant de bonnes fortunes par dellà,
<span class="pagenum"><a id="Page_459"> 459</a></span>
et Voz Majestez en ouyr bientost de si bonnes nouvelles,
que toutz les regretz qu'il emportoit, et ceulx qu'il layssoit,
en peussent estre oubliés. Puis, a suivy à dire que M<sup>e</sup> Randolphe,
par ses lettres, s'efforçoit bien fort de s'excuser
de ce qu'il n'estoit arryvé assez à temps, à Vitry, pour vous
y trouver toutz quatre ensemble; néantmoins que Vostre
Majesté l'avoit fort favorablement receu, et luy avoit mis
à option d'aller suivre la Royne et Monseigneur le Duc à
Metz, ou bien d'attandre leur retour, et qu'elle ne sçavoit
lequel des deux il auroit faict; et qu'il n'avoit encores
escript ung seul mot touchant le faict de sa principalle
charge, où il y eût rien de substance, seulement
qu'il creignoit de perdre la meilleure adresse qu'il eût en
vostre court, si M<sup>r</sup> le mareschal de Retz faisoit le voyage
de Pouloigne, comme il s'apprestoit d'y aller. Et m'a la
dicte Dame fort volontiers entretenu, plus d'une heure, en
divers aultres propos de Vostre Majesté et de la Royne,
vostre mère, et de voz deux frères, et de se vouloyr, de
plus en plus, confirmer en vostre amityé; et que, quoy
qu'il adviegne du propos, dont vous la recherchiez, que
vous la trouveriez, et toutz les vostres, très persévérante en
l'amityé qu'elle vous avoit promise, et qu'elle la continueroit
vers le Roy, vostre frère, plus parfaictement que ne
l'avoit oncques eue, ny ses prédécesseurs aussy, avec nul
aultre roy de Pouloigne.</p>

<p>De quoy l'ayant bien fort remercyée, j'ay faict venir à propos
de luy monstrer aulcuns poinctz des lettres, que toutz
quatre m'aviez escriptes pour luy tesmoigner de mesmes
vostre persévérance vers elle, et comme vous entendiés de
procéder tousjours très sincèrement à vouloir qu'elle vît fort
clèrement de vostre costé, et qu'elle fût entièrement satisfaicte
<span class="pagenum"><a id="Page_460"> 460</a></span>
de tout ce qu'elle desiroit de dellà; et que, s'il y
restoit quelque chose à accomplyr, oultre le poinct qui estoit
commis au dict M<sup>e</sup> Randolphe, que Vostre Majesté
me commandoit de l'entendre d'elle et de ceulx de son conseil,
affin qu'y peussiez pourvoyr avant son retour, comme
aussy vous la pryez bien fort que, vous estant condescendu
à toutz les poinctz qu'elle avoit desiré pour son advantage,
elle ne voulût laysser plus aller vostre honneste pourchas
en longueur, ny remises.</p>

<p>Ce que, avec une fort agréable démonstration, elle
m'a expressément promis qu'elle ne le feroit; et semble,
Sire, que la disposition de ceste princesse ne sçauroit, à
présent, estre meilleure qu'elle est vers la France. Il est
vray qu'elle ne laysse d'estre instamment sollicitée, de
l'autre costé, et luy a l'on faict tant de diverses remonstrances,
sur l'arryvée du grand commandeur de Castille
en Flandres, et sur la révocation que l'on estime qui s'ensuyvra
bientost du duc d'Alve, et sur ce qu'il se continue
que le Roy d'Espagne, avant peu de moys, pourra luy
mesmes passer aulx Pays Bas, qu'elle a faict dépescher
en Envers, le <span class="xs">XXVII</span><sup>e</sup> du passé, ung personnage d'assez
bonne qualité, qui est mestre des marchandz de Londres,
pour aller voyr comme les choses s'y passent. Sur ce, etc.</p>

<p class="right">Ce <span class="xs">V</span><sup>e</sup> jour de décembre 1573.</p>

<p><span class="pagenum"><a id="Page_461"> 461</a></span></p>

<h2>CCCLV<sup>e</sup> DÉPESCHE</h2>

<p class="center">&mdash;du <span class="xs">XII</span><sup>e</sup> jour de décembre 1573.&mdash;</p>

<p class="center">(<i>Envoyée jusques à Calais par Odoard Paquentin.</i>)</p>

<p class="hanging indent">
Satisfaction montrée par Élisabeth de la convalescence du roi.&mdash;Nouvelles
d'Écosse.&mdash;Exécutions faites en Suède et en Danemark des écossais auxiliaires.&mdash;Convocation
d'une assemblée à Londres pour prendre une résolution
à l'égard des puritains.&mdash;Nouvelles des progrès faits en Languedoc
par les protestans qui ont repris les armes.</p>

<p class="dest">Au Roy.</p>

<p>Sire, j'ay mis la Royne d'Angleterre hors du doubte,
où elle monstroit d'estre, de vostre convalescence, l'ayant
assurée, par vostre lettre du <span class="xs">XXIIII</span><sup>e</sup> du passé, que vous
estiés desjà remis en chemin, et venu à Chalon, pour
vous rapprocher en çà, avec pleyne guérison, et avec
une aultant bonne disposition, grâces à Dieu, de vostre
santé que vous l'eussiez eue de longtemps; de quoy elle a
monstré de se resjouyr bien fort, et de bon cueur, et en
a loué et remercyé Dieu, comme dellivrée d'un pesant
soulcy, où la peur de vostre mal l'avoit cy devant détenue.
Elle a eu playsir de sçavoyr que son ambassadeur et M<sup>e</sup> Randolphe
fussent arrivés à Nancy, et qu'ilz y eussent encores
trouvé la Royne, vostre mère, de séjour, pour les ouyr,
et pour se pouvoir, eulx, satisfère de ce qu'ilz desiroient voyr
de sa compagnye. Dont la dicte Dame se promect maintenant
qu'icelluy M<sup>e</sup> Randolphe sera bientost, icy, de retour.</p>

<p>Le voyage de M<sup>e</sup> Quillegreu en Escoce est encores différé,
et quasy ne s'en parle plus, parce que le Prince
d'Escosse se porte bien; et le comte de Honteley ne monstre
de prendre trop à cueur que milord Glames soit faict
chancellier, ny n'apparoit qu'il y doibve pour cella avoyr
<span class="pagenum"><a id="Page_462"> 462</a></span>
d'altération au pays, s'y monstrant les choses assés tranquilles
pour le présent. Il est vray qu'il est arrivé une
malle fortune aulx Escouçoys, car aulcuns d'eulx qui alloient
au service du roy de Dannemarc, ayantz, par temps contrayre,
esté gettés en Suède, le roi de Suède les a faictz
exécuter; et le roy de Dannemarc a faict le semblable de
quelques aultres qui sont abordés en son pays, qui alloient
servir le roi de Suède.</p>

<p>L'on n'a peu encores prendre assez bon expédient sur le
faict des Pureteins, et de ceulx qui troublent l'ordre de la
religion receue en ce royaulme, seulement l'on en a mis
quelques ungs des plus opinyastres en prison; mais, au
quinziesme de ce moys, se doibt fère, de rechef, une grande
assemblée, en ceste ville, pour y mettre une résolution. L'on
a nouvelles, en ceste ville, du costé de la Rochelle, comme
la paix y continue fort bien, mais que, en Languedoc, ceulx
de la nouvelle religion sont si fortz qu'ilz ont assiégé Avignon.
Le comte de Montgommery, depuis trois jours, s'est
approché à quatre lieues d'icy, en ung lieu, où ses filles et
petitz enfantz sont nourris avec la vefve du feu conseiller
Fumer. Je ne sçay s'il s'approchera davantage. Je ne cesse
d'assurer ceulx de voz subjectz de la dicte nouvelle religyon,
qui sont encores par deçà, que vostre dellibération est d'establir
fermement la paix en vostre royaulme, et d'y remettre
les choses en ung estat tranquille et heureulx, pour le
repos d'ung chacun, ainsy qu'elles l'ont esté du temps de
voz prédécesseurs; de quoy ilz monstrent d'en estre bien
fort ayses et d'en avoyr grande espérance. Et sur ce, etc.</p>

<p class="right">Ce <span class="xs">XII</span><sup>e</sup> jour de décembre 1573.</p>

<p><span class="pagenum"><a id="Page_463"> 463</a></span></p>

<h2>CCCLVI<sup>e</sup> DÉPESCHE</h2>

<p class="center">&mdash;du <span class="xs">XVII</span><sup>e</sup> jour de décembre 1573.&mdash;</p>

<p class="center">(<i>Envoyée jusques à la court par Urbein Fougerel.</i>)</p>

<p class="hanging indent">
Audience.&mdash;Détails sur le voyage du roi de Pologne.&mdash;Mission de M<sup>e</sup> Randolf
en France.&mdash;Négociation du mariage.&mdash;Soumission du comte de
Montgommery.</p>

<p class="dest">Au Roy.</p>

<p>Sire, partant le postillon de Callays, d'icy, avec ma dépesche,
du <span class="xs">XII</span><sup>e</sup> du présent, le courrier, qui m'a apporté celle
de Vostre Majesté, du <span class="xs">V</span><sup>e</sup>, est arrivé; et, le deuxiesme jour
après, je suis allé assurer, de rechef, la Royne d'Angleterre
de vostre parfaicte et bien confirmée santé, et que vous la
vouliés remercyer bien fort affectueusement du grand sentiment
qu'elle avoit monstré avoyr de vostre mal. Et luy
ay compté en quoy le Roy de Pouloigne estoit de son partement
et voyage, et comme vous attandiez, de brief, le retour
de la Royne, vostre mère, et de Monseigneur, vostre
frère, vers vous; et que son ambassadeur et M<sup>e</sup> Randolphe
avoient layssé une grande satisfaction de beaucoup
de choses, de la part d'elle, à Voz Majestez, comme vous
pensiés aussy qu'il n'en rapportoit pas de moindres à elle
de la vostre; et que le séjour de Nancy avoit esté prolongé,
de deux jours entiers, pour l'amour d'eux, et pour leur
donner moyen qu'ilz veissent et ouyssent ce qu'ilz desiroient
de la compagnye; et qu'à présent, ayant bien accomply
leur commission, ilz estoient de retour à Paris, d'où
bientost le dict M<sup>e</sup> Randolphe arriveroit vers elle, avec de
si certeynes et vrayes enseignes de ce, pourquoy il estoit
allé par dellà, qu'elle ne pourroit jamays plus doubter qu'il
<span class="pagenum"><a id="Page_464"> 464</a></span>
y deffaillît une seule de toutes les meilleures parties et perfections,
qui se pouvoient souhayter en ung très accomply et
bien fort desirable subject. Et ay estendu ces poinctz, ainsy
restreinctz, en d'aultres propos beaucoup plus amples, sellon
que j'en ay trouvé l'instruction très bonne et prudente
ez lettres de Voz Majestez, et en celle, que M<sup>r</sup> le mareschal
de Retz m'a escripte, du <span class="xs">XXV</span><sup>e</sup> du passé.</p>

<p>A quoy la dicte Dame m'a respondu que nulle aultre
nouvelle luy estoit plus agréable, aujourdhuy, au monde,
que celle de vostre bon portement; et que, pour celuy là,
n'espargneroit elle non plus ses meilleures et plus dévotes
prières à Dieu qu'elle faysoit pour elle mesmes, comme
chose, d'où elle vous supplioyt de croyre qu'il n'en venoit
pas plus de soulagement à vous qu'elle en sentoit de repos
en elle, et qu'elle vous supplioyt, Sire, d'avoyr vostre
santé en singullière recommandation; que, pour le regard
du Roy de Pouloigne, elle avoit grand plaisir qu'il trouvât
maintenant, en Allemaigne, la faveur que l'Empereur et les
Estats de l'Empire vous y avoient promise, pour la seureté
de son passage; et que, sellon que toutes aultres choses
luy avoient bien succédé jusques icy, elle jugeoit que son
voyage seroit heureux, et que heureusement il seroit receu
et estably en son royaulme; quand à M<sup>e</sup> Randolphe,
qu'en une chose doncques se pourroit elle louer de luy, s'il
avoit donné du contantement à Voz Très Chrestiennes Majestez,
car c'estoit ce qu'elle luy avoit fort expressément
commandé de fère, mais qu'en effect il ne s'estoit pas mis
en beaucoup de debvoir de la contanter à elle, ayant tant
faict le long, en chemin, qu'il n'avoit sceu arryver à Vitry,
avant que la Royne, vostre mère, se départît de Vostre
Majesté, et puis avoit failleu qu'il l'allât suyvre à Nancy,
<span class="pagenum"><a id="Page_465"> 465</a></span>
affin de publier davantage ce qui debvoit estre tenu secret,
ny n'avoit, en deux moys qu'il avoit esté par dellà, jamays
escript ung seul mot à elle, bien qu'il eût assez escript, à
d'aultres de son conseil, tout ce qu'il luy avoit pleu; que,
puisqu'il estoit si près d'arryver, qu'elle verroit ce qu'il
apporteroit, et puis, elle et moy, en pourrions communicquer
ensemble, et ne doubtoit nullement, veu les passées démonstrations,
dont aviés tousjours uzé vers elle, qu'il ne
luy apportât beaucoup de bonnes satisfactions de la part de
Voz Majestez; que, pour le regard de Monseigneur le
Duc, elle me vouloit bien renouveller ce que, d'aultrefoys,
elle m'avoit dict, qu'elle n'estoit si curieuse de rechercher
quelles perfections estoient en luy, bien qu'elle en fît quelque
dilligence, comme elle creignoit qu'il trouvât trop
d'ans, et trop d'aultres imperfections en elle; et qu'elle
mettoit en grand compte qu'il couroit une très bonne réputation
de sa vertu, et qu'il estoit de sang royal et d'une des
plus illustres extractions de tout l'universel monde, car,
avec ung, de telle qualité, avoit elle proposé de se maryer,
si elle le debvoit jamays estre; et que le plus galant gentilhomme
et le plus accomply, qui vive aujourdhuy entre
les mortels, quand bien elle le pourroit avoyr, ne luy seroit
jamays rien, s'il n'estoit de sang et mayson royalle.
Et s'est mise à discourir, fort privéement et longuement, de
toutz ces propos avecques moy, monstrant qu'après le retour
du dict Randolphe, et, sellon les choses qu'elle entendroit
de luy, elle se résouldroit de ce qu'elle debvroit fère
en cest endroict.</p>

<p>Néantmoins, Sire, pour obvier à toute longueur, et de
tant qu'il fault tousjours que tout le pourchas viegne du
costé des hommes, il vous plerra me commander si je incisteray
<span class="pagenum"><a id="Page_466"> 466</a></span>
maintenant à requérir le saufconduict de Monseigneur
le Duc, et que la dicte Dame vous vueille fère une
ouverte déclaration de son intention vers luy; ou bien au cas
qu'y voyez plus intervenir aucune difficulté, ou bien quelque
nouvelle remise, que Vostre Majesté et la Royne,
vostre mère, prendrés cella pour ung advertissement de
ne debvoir plus donner, à elle, l'ennuy, ny à vous, la honte
de jamays plus en parler. J'ay desjà communicqué avec
milord trézorier de la bonne expédition qu'avez donnée à
M<sup>e</sup> Randolphe, et ay disposé luy, et les aultres, que je
cognoys bien affectionnés à ce propos, à l'observer et le
fère si bien observer, à son arrivée, que j'espère qu'il
n'ozera parler sinon ainsy qu'il doibt, et sellon la vérité des
choses qu'il a vues et ouyes, et de celles qu'il rapporte de
dellà.</p>

<p>Le comte de Montgommery s'estant enfin approché en
ceste ville, et, premier qu'il soit allé saluer ceste princesse,
ny voyr pas ung des siens, il m'est venu trouver en mon logis;
et, après s'estre fort curieusement enquis qu'est ce qu'il
pouvoit espérer de vostre bonne grâce, et qu'il protestoit
bien à Dieu de n'avoyr jamays eu aultre affection ny volonté
que d'ung très loyal et fidelle subject vers le service
de Vostre Majesté, il m'a allégué, pour la plus urgente
occasion qui l'eût meu de prendre les armes en ces derniers
troubles, et de n'avoyr voulu entendre à pas ung
party qui luy eût esté offert pour son particullier, qu'il
jugeoit bien ne luy pouvoir estre à honneur, ains qu'il luy
fût tourné à estime du plus meschant homme, lasche et
fally de cueur, qui fût au monde, s'il eût abandonné ceulx
du party de sa religion, lorsqu'ilz se trouvoient les plus
affligés et persécutés, et qu'ilz estoient poursuyvis et assiégés
<span class="pagenum"><a id="Page_467"> 467</a></span>
avec plus d'effort et de danger, et avec moins de
secours qu'ilz eussent oncques eu; et que ce qu'il en avoit
faict avoit esté seulement pour garantir soy et eulx, aultant
qu'il pouvoit, jusques à ce qu'il eût pleu à Vostre
Majesté prendre ung plus modéré expédient vers eulx; ce
qu'estant depuis advenu, il me déclaroit qu'il vous vouloit
entièrement rendre le debvoir d'obéyssance d'ung vray et
naturel subject, et offrir sa vye et celle de ses enfantz, lesquelz,
à cest effect, il m'avoit admenés, pour vostre service;
et de desirer jouyr le bien et le béneffice de la paix, en
vostre royaulme, soubz la protection et bonne grâce de
Vostre Majesté. Je luy ay dict que j'avoys grand plaisir
de le voyr en ceste bonne volonté, et que, si les choses
estoient ainsy comme il disoit, qu'il n'eût attempté rien
de plus extraordinayre contre la personne et l'estat de
Vostre Majesté qu'avoient faict les aultres de sa religion,
que je ne doubtois nullement qu'il ne peût jouyr, aussy
bien qu'eulx, de la grâce et clémence de Vostre Majesté
et du béneffice de vostre édict. Il m'a réplicqué qu'il vous
supplyeroit doncques très humblement de luy en vouloir
octroyer une déclaration particullière, sellon qu'il faysoit
plus de besoing à luy qu'à ung aultre de l'avoyr; et m'en
a baillé sa requête, laquelle je luy ay prié de la signer et
de n'y mettre rien qui ne fût sellon l'édict; et luy ay promis
de la vous fère tenir, et de luy en fère avoyr bientost la
responce, comme je vous supplie très humblement, Sire,
me la mander, et m'envoyer, par le premier, la provision et
déclaration<a name="FNanchor_24" id="FNanchor_24" href="#Footnote_24" class="fnanchor">[24]</a> qu'il vous plerra luy octroyer. Et sur ce, etc.</p>

<p class="right">Ce <span class="xs">XVII</span><sup>e</sup> jour de décembre 1573.</p>

<p><span class="pagenum"><a id="Page_468"> 468</a></span></p>

<h2>CCCLVII<sup>e</sup> DÉPESCHE</h2>

<p class="center">&mdash;du <span class="xs">XXIV</span><sup>e</sup> jour de décembre 1573.&mdash;</p>

<p class="center">(<i>Envoyée exprès jusques à Calais par la voye du S<sup>r</sup> Acerbo.</i>)</p>

<p class="blockquote">
Retour de M<sup>e</sup> Randolf à Londres.&mdash;Résolution du comte de Montgommery
de se retirer à Gersey.&mdash;Inquiétudes causées en Angleterre par les puritains.&mdash;Affaires
d'Irlande.&mdash;Nouvelle irritation d'Élisabeth contre Marie
Stuart.&mdash;Autorisation donnée à l'évêque de Ross de passer en France.</p>


<p class="dest">Au Roy.</p>

<p>Sire, après avoyr faict sçavoyr à la Royne d'Angleterre
que M<sup>e</sup> Randolphe estoit licencié de Vostre Majesté, et
s'estoit achemyné de Chalons, le <span class="xs">V</span><sup>e</sup> de ce moys, pour la
venir retrouver, il s'est passé dix ou douze jours qu'elle
n'a entendu aulcunes nouvelles de luy, de quoy elle n'a
pas esté contante de son peu de dilligence. Et enfin il est
arryvé, le jour de S<sup>t</sup> Thomas, sur l'entrée de la nuict; et
n'a poinct bougé, ce soyr, de son logis; mais, le bon matin,
il est allé en court, où il a esté fort curieusement examiné
sur le pourtraict; et puis m'est venu trouver pour me prier
de remercyer très humblement Vostre Majesté du favorable
traictement, qu'il vous avoit pleu luy fère recevoyr en
France, trop meilleur qu'il ne l'avoit mérité, et plus grand
qu'il ne l'eust sceu desirer, et que, ayant, pour cella,
beaucoup d'obligation à vostre service, il satisferoit à son
debvoir de rapporter fidellement à la Royne, sa Mestresse,
et en ceste court, les choses qui résultoient de sa légation;
car c'estoit ce en quoy il se pouvoit, à présent, monstrer
vostre serviteur; et que desjà il y avoit donné tel commancement
qu'il espéroit que son voyage ne réuscyroit, de
toutes partz, inutille; et que, de tant qu'il n'avoit encores
<span class="pagenum"><a id="Page_469"> 469</a></span>
veu milord trézorier, à cause de son indisposition, il me
prioit de l'excuser, s'il n'entroit plus avant en discours
avecques moy, jusques à ce qu'il eût parlé à luy. Et ainsy
m'a promis qu'il reviendroit une aultre foys.</p>

<p>Cependant j'ay pourveu, Sire, par toutz les meilleurs
moyens qu'il m'a esté possible, qu'il ne puisse, quand
bien il le voudroit fère, rien changer ny déguyser de la
vérité des choses; et ceulx qui le cognoissent m'assurent
fort qu'il ne le fera pas, et qu'il dira franchement ce qu'il
a veu, bien qu'il se soit assez faict remarquer pour ung de
ceulx qui, depuis la S<sup>t</sup> Barthèlemy, se sont plus formalizés
et opposés à ce bon propos. Et suis bien marry que milord
trézorier se trouve ainsy mallade maintenant, et si abbattu
de la goutte et d'aultres indispositions, encores pires, dans
son lict, qu'il ne peut donner ny le conseil, ny la conduicte
à ce négoce, qu'il monstre bien qu'il voudroit fère. Je
verray, le plus tost que je pourray, la dicte Dame pour,
incontinent après, vous mander comme je l'auray trouvée
satisfaicte de ce voyage de Randolphe.</p>

<p>Le comte de Montgommery, avant partyr d'icy, m'est
venu dire qu'elle l'avoit mis en propos de Monseigneur le
Duc, et luy avoit semblé qu'elle avoit meilleure inclination
vers luy qu'il ne cuydoit, dont luy avoit offert de rechercher,
le pluz avant qu'il luy seroit possible, le fondz de l'intention
qu'il pouvoit avoir vers elle, pour la luy fère sçavoyr, ce
qu'elle avoit monstré d'avoyr fort à plaisir; et luy avoit dict
qu'il estoit bien besoing que quelqu'ung le ramenteût, car
bien peu, de ceulx d'auprès d'elle, parloient maintenant, icy,
pour luy. Le dict de Montgommery, après avoir parlé deux
foys à elle, et avoyr esté quatre jours en ceste court, il s'en
est allé à Sion, une mayson de la dicte Dame, à huict mille
<span class="pagenum"><a id="Page_470"> 470</a></span>
d'icy, où il s'est retiré avec toute sa famille, et n'en bougera
jusques à ce que je luy auray faict sçavoyr la responce de
Vostre Majesté, après laquelle il dict avoyr obtenu de pouvoir
aller habiter ez isles de Gersay et Grènesay; lesquelles
ne sont qu'à sept ou huict lieues de sa mayson, d'où il
pourra tirer ses commoditez, mais que ce a esté à très
grand difficulté, que la dicte Dame et ceulx de son conseil
le luy ont voulu concéder, tant ilz sont meffiantz depuis la
paix; et n'a esté sans qu'il ayt desjà baillé son segond filz
au comte de Lestre, pour estre nourry en l'escuyerye de la
dicte Dame. Encores pensent aulcuns que ce a esté le cappitayne
Leyton, gouverneur de Grènesay, qui luy a beaucoup
aydé d'obtenir cette permission, parce qu'il prétend
espouser une des filles du dict comte, qui est veufve, mais
il semble qu'elle n'ayt aulcune volonté d'y entendre.</p>

<p>Le faict des Pureteins est venu à tel poinct qu'on ne
trouve voye ny moyen de les pouvoir bien accorder, et les
évesques et curés crient que leurs églises vont, de plus en
plus, en trouble, et en ung très grand désordre à cause
d'eux, et ont defféré plus de mille cinq centz personnes de
qualité, qui sont de ceste secte; mais, à cause de la maladye
de milord trézorier et de M<sup>e</sup> Smith, l'on n'y touche
rien. Chacun s'attand qu'à ce prochein parlement, de febvrier,
il y sera mis bon ordre, avec punition exemplayre
de quelqu'ung.</p>

<p>M<sup>r</sup> Walsingam a esté faict segond secrettayre d'estat et
receu au conseil. L'on m'a dict qu'il est venu, de rechef, de
fort maulvayses nouvelles à ceulx cy des choses d'Irlande,
dont je ne sçay encores aultrement les particullaritez, sinon
que le conseil a bien esté, ces troys jours passez, assemblé
là dessus, et qu'on dict que, de nouveau, il sera bientost
<span class="pagenum"><a id="Page_471"> 471</a></span>
envoyé hommes, armes, argent et monitions, par dellà,
pour renforcer l'entreprinse.</p>

<p>Quelques ungs ont faict, en ceste court, de bien fort
maulvais, et je croy que bien fort faulx, rapportz de la Royne
d'Escoce, de façon qu'il y a danger que la Royne d'Angleterre,
laquelle est tousjours en peur et en jalouzie de
son estat, et plus de la Royne d'Escoce que de nulle aultre
personne qui vive, se laysse aller à quelques maulvayses
dellibérations contre elle, à ce prochein parlement; car,
à ces fins, cognoys je bien que ses ennemys se sont meintenant
resveillés contre ceste pouvre princesse; et ont si
bien ulcéré le cueur de la dicte Royne d'Angleterre qu'elle
n'a pas été plus picquée, ny offancée, des aultres choses les
plus grandes, qui ont cy devant passé entre elles deux,
qu'elle monstre de l'estre maintenant, encor que ce ne soit
que pour parolles. Je mettray peyne de l'en advertyr en
la meilleure façon que je le pourray fère, affin qu'elle, de
son costé, et moy, d'icy, puissions divertyr, le mieulx que
nous pourrons, le mal qui luy en pourroit advenir. L'évesque
de Roz a obtenu pleynement son congé et passera
du premier jour en France. Et sur ce, etc.</p>

<p class="right">Ce <span class="xs">XXIV</span><sup>e</sup> jour de décembre 1573.</p>

<p><span class="pagenum"><a id="Page_472"> 472</a></span></p>

<h2>CCCLVIII<sup>e</sup> DÉPESCHE</h2>

<p class="center">&mdash;du dernier jour de l'an 1573.&mdash;</p>

<p class="center">(<i>Envoyée exprès jusques à la court par le S<sup>r</sup> de Sabran.</i>)</p>

<p class="hanging indent">
Audience.&mdash;Satisfaction montrée par Élisabeth de l'accueil fait à M<sup>e</sup> Randolf
en France.&mdash;Instance de l'ambassadeur pour obtenir la réponse de la
reine sur la négociation du mariage.&mdash;Nouvelle d'une entreprise tentée
contre la Rochelle.&mdash;Autorisation donnée à l'évêque de Ross de passer en
France.</p>

<p class="dest">Au Roy.</p>

<p>Sire, bien peu d'heures, après que M<sup>e</sup> Randolphe a eu
faict son rapport et présenté le pourtraict à la Royne d'Angleterre,
j'ay esté adverty qu'il avoit parlé à elle dignement,
et en homme entier, des choses qu'il avoit veues
et ouyes en France, sans en rien dissimuler, et l'avoit
rendue beaucoup plus satisfaicte des principaulx poinctz de
sa légation, et mesmement du plus principal, qu'elle ne l'espéroit;
dont suis allé la trouver, avec l'argument de la
lettre de Vostre Majesté que le dict M<sup>e</sup> Randolphe m'avoit
apportée. Et, après aulcunes particullarités de la satisfaction,
qu'il vous avoit donnée, de beaucoup de bons et honnestes
propos que, par deux foys, à l'aller et au retour,
il vous avoit tenus, de l'amityé que la dicte Dame vous
portoit, et comme il vous avoit aussy trouvé d'une semblable
et si entière affection vers elle que vous dellibériez manifester
à toute la Chrestienté de n'avoyr moins à cueur
son bien, son repos et sa grandeur, que la vostre propre,
je suis venu à luy dire que je creignois bien fort que, pour
le désordre où M<sup>e</sup> Randolphe avoit trouvé les choses,
quand il estoit arrivé par dellà, à cause de l'indisposition
de Vostre Majesté, et du partement du Roy de Pouloigne,
<span class="pagenum"><a id="Page_473"> 473</a></span>
vostre frère, et de ce voyage de Nancy, il n'eût veu rien
d'assez bien préparé en vostre court, ny en la personne de
Monseigneur le Duc, pour en pouvoir fère, icy, le rapport
que Vostre Majesté desireroit; et mesmes que le pourtraict,
lequel eût, possible, en quelque chose favorisé Mon dict
Seigneur, s'il eût esté achevé à loysir, avec les colleurs
et lustres qu'on y eût peu mettre, ne s'estoit trouvé à
peyne commancé, dont estant apporté si frays faict, il estoit
malaysé qu'il fût arryvé, icy, sans estre aulcunement gasté et
mal condicionné; mais que sçavoys bien aussy que le desir de
Vostre Majesté et de la Royne, vostre mère, estoit qu'elle
vît clèrement, et quasy à nud, en l'offre que luy aviez
faicte de vostre frère, affin qu'elle s'assurât mieulx de ce
qui en estoit, et ne trouvât rien que redire en vostre sincérité;
dont la suppliois de prendre le tout de bonne part,
et croyre que aulmoins n'y avoit il rien de feinct, ny de
déguysé, de vostre costé.</p>

<p>La dicte Dame, d'ung visage fort contant et joyeulx,
m'a dict que, si jamays elle avoit eu besoing de l'office d'ung
gentilhomme, qu'elle recouroit maintenant à moy, pour
luy ayder à remercyer infinyement Vostre Majesté et la
Royne, vostre mère, et Monseigneur le Duc, des grandes
et bien fort remarcables satisfactions qu'il vous avoit pleu
luy mander par M<sup>e</sup> Randolphe; lesquelles elle recognoissoit
qui partoient de la mesmes source d'honneur, dont aviés
tousjours uzé vers elle, depuis qu'aviés commancé de pourchasser
son allience, et que c'estoient des neudz bien serrés,
par où vous l'attachiez, de plus en plus, à vostre obligation,
et luy faysiez prendre tant de seureté de vostre
amityé, qu'elle ne feroit nulle difficulté d'y assoyr dorsenavant
sa meilleure confience; et qu'elle ne mettoit en petit
<span class="pagenum"><a id="Page_474"> 474</a></span>
compte ce qu'il vous avoit pleu renvoyer si honnoré et bien
traicté, et si abondamment gratiffyé, comme vous aviez
faict, le gentilhomme qu'elle vous avoit envoyé; lequel
auroit à se louer, toute sa vye, de Vostre Majesté; et elle
à vous en debvoir une grande obligation, car n'y avoit
chose qui peût estre plus à son gré au monde, que de voyr
fère quelque sorte de faveur aulx siens, pour l'amour d'elle;
et qu'aulmoins me pouvoit elle assurer qu'en une chose
s'estoit il efforcé bien fort de s'en monstrer recognoissant,
c'est que, dès son arrivée, il avoit commancé et ne cessoit,
ny pouvoit mettre fin de dire plusieurs choses à la
grande louange et grande réputation de Voz Majestez Très
Chrestiennes, et de Monseigneur, et qu'il n'estoit possible
qu'on peût parler plus honnorablement de quelques
aultres princes qui fussent au monde, qu'il faysoit de tous
troys; et que, par une parcelle d'ung de ses propos, lequel
elle me vouloit réciter, je pourrois juger quelz pouvoient
estre les aultres: et que c'estoit touchant Monseigneur,
duquel, après avoyr rapporté tout ce qui se peut de bien
d'ung prince, il avoit adjouxté qu'il ne vouloit pas fère
ung si hault jugement de dire qu'il fût digne d'estre mary
et espoux de la dicte Dame, qui estoit sa Royne et sa
Mestresse, mais qu'il vouloit bien assurer qu'il n'estoit indigne
de l'estre de quelconque princesse que ce fût, et fût
elle Dame du plus grand et plus riche estat de tout le
monde; et qu'elle croyoit fort fermement qu'il estoit ainsy,
sellon les bons et grandz tesmoignages qui estoient toutjour
venus, et qui venoient ordinayrement, de luy; et lesquelz
luy estoient, à présent, si notoyres, qu'elle ne pensoit
avoyr à fère plus aulcune sorte de recherche en cella; et
qu'à elle touchoit maintenant de respondre à l'entrevue et
<span class="pagenum"><a id="Page_475"> 475</a></span>
saufconduict que luy aviés demandé: dont y penseroit, durant
ces fêtes, et en communicqueroit avec ceulx de son conseil,
pour, incontinent après, m'en fère sçavoyr sa responce.</p>

<p>J'ay réplicqué que cest affère avoit esté toujours prins
par elle, avec aultant de loysir comme elle avoit voulu, et
elle avoit eu du temps beaucoup pour la considérer, dont
j'espéroys qu'elle ne voudroit remettre à ung aultre jour
de m'y respondre, et qu'aulmoins la priois je de me dire si,
ce pendant, je vous en pourrois escripre quelque mot de
bonne espérance.</p>

<p>Elle m'a respondu que le terme ne seroit long, et
qu'elle m'useroit lors d'ung langage si cler que je verrois
bien qu'il n'y auroit ny remise, ny ambiguyté, et que,
ayant, Vostre Majesté, procédé d'ung très grand honneur
vers elle, elle s'estimeroit n'en avoyr poinct, si elle n'uzoit
de mesmes vers vous; et pourtant vous prioit de croyre
que, quelle yssue que prînt l'affère, elle feroit qu'elle seroit
très honnorable.</p>

<p>Je pourchasseray doncques, Sire, le plus dilligemment
que je pourray, la dicte responce, et travailleray, en tout
ce qu'il me sera possible, qu'elle vous soit faicte bonne.
Sur ce, etc. <span class="i2">Ce <span class="xs">XXXI</span><sup>e</sup> jour de décembre 1573.</span></p>


<p class="blockquote">
Depuis ce dessus, il est venu nouvelles de la Rochelle comme l'on
y a descouvert une praticque qu'on y menoit pour surprendre la ville<a name="FNanchor_25" id="FNanchor_25" href="#Footnote_25" class="fnanchor">[25]</a>,
<span class="pagenum"><a id="Page_476"> 476</a></span>
ce qui a troublé ung peu ceulx de voz subjectz de la nouvelle religion
qui sont icy; mais je mettray peyne de les rassurer, et de fère que ceste
princesse et les siens ne s'en troublent, attandant de sçavoyr au vray
ce qui en est par les procheynes lettres de Vostre Majesté.</p>


<p class="p2 center small">FIN DU CINQUIÈME VOLUME.</p>

<p><span class="pagenum"><a id="Page_477"> 477</a></span></p>

<hr class="c15 p4" />
<div class="footnotes"><h2>NOTES:</h2>
<div class="footnote">

<p><a name="Footnote_1" id="Footnote_1" href="#FNanchor_1" class="label">[1]</a> Valenciennes fut pris, le 24 mai 1572, par La Noue et le S<sup>r</sup> de Famars;
mais ils ne purent se rendre maîtres du château, dans lequel don Juan de
Mendosa s'était jeté. Peu de jours après, les protestans durent abandonner
la ville.</p>

<p><a name="Footnote_2" id="Footnote_2" href="#FNanchor_2" class="label">[2]</a> Cette nouvelle était fausse. Ciapino Vitelli avait au contraire remporté
un avantage signalé sur le S<sup>r</sup> de Genlis, qui venait au secours de Mons avec
4,000 piétons, 200 hommes d'armes, 2 compagnies d'arquebusiers à cheval et
500 chevaux. Genlis, surpris près de Quévrain à une lieue et demie de Mons,
perdit 1,200 hommes et fut fait prisonnier.</p>

<p><a name="Footnote_3" id="Footnote_3" href="#FNanchor_3" class="label">[3]</a> Voir ci-dessus <em>note</em> p. 44.</p>

<p><a name="Footnote_4" id="Footnote_4" href="#FNanchor_4" class="label">[4]</a> Voir les lettres du roi en date des 24, 25, 26 et 27 août 1572, adressées
à M<sup>r</sup> de La Mothe Fénélon, ainsi que l'instruction qui y fut jointe; <cite>Supplément
à la Correspondance Diplomatique de La Mothe Fénélon</cite>, contenant les lettres
qui lui étaient écrites de la cour.</p>

<p><a name="Footnote_5" id="Footnote_5" href="#FNanchor_5" class="label">[5]</a> Le chancelier L'Hospital qui, depuis quelque temps, ne faisait plus partie
du conseil, vivait retiré à sa terre de Vignay. Au moment des massacres, les
habitans des environs s'ameutèrent, ravagèrent ses terres et traînèrent à la
ville ses fermiers enchaînés. Mais la reine mère, inquiète sur son sort, envoya
pour le protéger un détachement de cavalerie qui arriva à temps. La fille de
L'Hospital, que le hasard avait conduite à Paris, y courut aussi les plus grands
dangers. Elle fut sauvée par Anne d'Este, duchesse de Guise.</p>

<p><a name="Footnote_6" id="Footnote_6" href="#FNanchor_6" class="label">[6]</a> Voir la <cite>Conjouyssance de M<sup>r</sup> le cardinal de Lorrayne</cite>, en date du 7 septembre
1572; <cite>Supplément à la Correspondance Diplomatique de La Mothe Fénélon</cite>.</p>

<p><a name="Footnote_7" id="Footnote_7" href="#FNanchor_7" class="label">[7]</a> Voir la lettre de Walsingham à Smith en date du 8 octobre 1572, dans
laquelle il annonce que les 800 hommes sortis de Mons avaient été passés au
fil de l'épée pour faire plaisir au roi d'Espagne. 209<sup>e</sup> <em>lettre</em>.</p>

<p><a name="Footnote_8" id="Footnote_8" href="#FNanchor_8" class="label">[8]</a> Cette princesse, née le 27 octobre 1572, est morte en 1578, âgée de cinq
ans et demi.</p>

<p><a name="Footnote_9" id="Footnote_9" href="#FNanchor_9" class="label">[9]</a> La nouvelle du décès de l'empereur Maximilien II était fausse.&mdash;Le
comte de Mar était mort le 29 octobre 1572 à Stirling, après une indisposition
subite survenue à la suite d'une visite qu'il avait faite au comte de Morton
à Dalkeith. La nouvelle de sa mort, déjà donnée dans la lettre du 18 septembre,
se rapportait probablement à l'accident de Dalkeith.</p>

<p><a name="Footnote_10" id="Footnote_10" href="#FNanchor_10" class="label">[10]</a> Par arrêt du parlement de Paris, en date du 27 octobre 1572, Briquemaut
et Cavagnes, qui avaient été arrêtés, à la suite de la Saint-Barthélemy,
furent déclarés coupables comme complices de l'amiral, et condamnés à être
pendus, ce qui fut exécuté le soir même, aux flambeaux. On sait qu'un arrêt
de condamnation fut également rendu contre la mémoire de l'amiral.</p>

<p>Charles IX assista avec Catherine de Médicis à l'exécution de Briquemaut
et de Cavagnes, qui eut lieu le jour même de la naissance de sa fille. Walsingham,
dans sa correspondance, déclare qu'ils étaient accompagnés du roi
de Navarre, de Madame, du prince de Condé, des ducs d'Anjou et d'Alençon.
Mèzeray ne parle que de Charles IX et de Catherine de Médicis; De Thou
ajoute qu'ils exigèrent que le roi de Navarre fût présent à l'exécution.</p>

<p><a name="Footnote_11" id="Footnote_11" href="#FNanchor_11" class="label">[11]</a> Ce mémoire n'a pas été transcrit sur les registres de l'ambassadeur.</p>

<p><a name="Footnote_12" id="Footnote_12" href="#FNanchor_12" class="label">[12]</a> Cette pièce n'a pas été transcrite sur les registres de l'ambassadeur.</p>

<p><a name="Footnote_13" id="Footnote_13" href="#FNanchor_13" class="label">[13]</a> Michel de Castelnau, sieur de Mauvissière, avait déjà été chargé à différentes
époques de diverses missions en Angleterre. En 1576, il succéda
comme ambassadeur à La Mothe Fénélon. Voir ses <cite>Mémoires</cite> auxquels Le
Laboureur a fait de nombreuses additions. Bruxelles, 1731, 3 vol. in-f<sup>o</sup>.</p>

<p><a name="Footnote_14" id="Footnote_14" href="#FNanchor_14" class="label">[14]</a> V. tom. 1, p. 27 <em>note</em>.</p>

<p><a name="Footnote_15" id="Footnote_15" href="#FNanchor_15" class="label">[15]</a> A partir de cette époque, les lettres écrites par le roi et par la reine-mère
à M<sup>r</sup> de La Mothe Fénélon ont été publiées par Le Laboureur, qui les a jointes
aux mémoires de Castelnau. Cette lettre, du 9 décembre 1572, est celle qui
commence son recueil.&mdash;<cite>Mémoires de Castelnau</cite>, 3 vol. in-folio. Bruxelles,
1731, t. <span class="xs">III</span>, p. 265.</p>

<p><a name="Footnote_16" id="Footnote_16" href="#FNanchor_16" class="label">[16]</a> Cette blessure, reçue par le roi à la chasse, était très-légère.</p>

<p><a name="Footnote_17" id="Footnote_17" href="#FNanchor_17" class="label">[17]</a> Le navire qui portait le comte de Worcester en France avait été attaqué,
et ce n'était qu'à grand' peine que le comte avait pu parvenir à s'échapper.</p>

<p><a name="Footnote_18" id="Footnote_18" href="#FNanchor_18" class="label">[18]</a> Ce premier assaut, dans lequel les catholiques perdirent plus de 300 hommes,
fut donné le 6 avril 1573. Le jeune Clermont Tallard y reçut une blessure
dont il mourut; Caussens fut tué, le 18, dans la tranchée.</p>

<p><a name="Footnote_19" id="Footnote_19" href="#FNanchor_19" class="label">[19]</a> Le château d'Édimbourg s'était en effet rendu par capitulation le 29
mai 1573, après trente-quatre jours de siège.</p>

<p><a name="Footnote_20" id="Footnote_20" href="#FNanchor_20" class="label">[20]</a> Le roi de Pologne, dans une reconnaissance faite le 14 juin, avec le duc
d'Alençon, le roi de Navarre et quelques seigneurs, ayant été aperçu du haut
des remparts, un soldat le mit en joue; mais de Vins, son écuyer, gentilhomme
provençal, se jeta au-devant du coup, et tomba frappé d'une balle. Le roi reçut
dans ses vêtemens les postes dont le fusil était chargé, mais il ne fut pas blessé.</p>

<p><a name="Footnote_21" id="Footnote_21" href="#FNanchor_21" class="label">[21]</a> Paix conclue le 24 juin 1573 par la capitulation de la Rochelle, et confirmée
par l'édit rendu le 6 juillet suivant.</p>

<p><a name="Footnote_22" id="Footnote_22" href="#FNanchor_22" class="label">[22]</a> Harlem, après un siège de sept mois, s'était rendue à discrétion, dans les
premiers jours d'août, à Frédéric de Tolède, fils du duc d'Albe.</p>

<p><a name="Footnote_23" id="Footnote_23" href="#FNanchor_23" class="label">[23]</a> Voyez ci-dessus <em>note</em>, p. 44.</p>

<p><a name="Footnote_24" id="Footnote_24" href="#FNanchor_24" class="label">[24]</a> Cette déclaration, en date du 20 janvier 1574, est jointe aux <cite>Mémoires de
Castelnau</cite>, t. <span class="xs">III</span>, p. 377.</p>

<p><a name="Footnote_25" id="Footnote_25" href="#FNanchor_25" class="label">[25]</a> Biron, Du Lude, Landereau et Puy-Gaillard ayant été chargés par Catherine
de Médicis de surprendre la Rochelle, avaient traité avec Jacques Du
Lyon, qui s'était engagé à leur livrer la ville. Le complot ayant été découvert,
Du Lyon fut tué dans sa maison de campagne, et un grand nombre de ses
complices, entre autres, La Zardonière, Planta, Turgier et Salis, tous capitaines
de compagnies des grisons, furent condamnés et mis à mort. Guillaume
Gui Le Taillon, qui avait été maire de la Rochelle, eut la tête tranchée. Biron
et Puy-Gaillard retirèrent les troupes qu'ils avaient fait approcher. Cette entreprise
fut le signal d'une nouvelle guerre civile.</p>
<hr class="c5" />
</div></div>

<h2>TABLE<br />
<span class="large">DES MATIÈRES DU CINQUIÈME VOLUME.</span></h2>

<table border="0" cellpadding="2" cellspacing="2" summary="toc">
<tr>
<th><span class="large">Année 1572.&mdash;Seconde partie.</span></th>
</tr>
<tr>
   <td>&nbsp;</td>
   <td class="tdr">Pages</td>
</tr>
<tr>
   <td><p class="p2">254<sup>e</sup> <i>Dépêche</i>.&mdash;3 juin.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_1">1</a></td>
</tr>
<tr>
   <td class="tdl">Négociation de M<sup>r</sup> du Croc en Ecosse.</td>
   <td class="tdr"><a href="#Page_1">1</a></td>
</tr>
<tr>
   <td class="tdl">Proposition du parlement.</td>
   <td class="tdr"><a href="#Page_3">3</a></td>
</tr>
<tr>
   <td class="tdl">Succès des gueux; prise de Valenciennes.</td>
   <td class="tdr"><a href="#Page_4">4</a></td>
</tr>
<tr>
   <td><p class="p2">255<sup>e</sup> <i>Dépêche</i>.&mdash;5 juin.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_5">5</a></td>
</tr>
<tr>
   <td class="tdl">Assurance pour Marie Stuart.</td>
   <td class="tdr"><a href="#Page_5">5</a></td>
</tr>
<tr>
   <td class="tdl">Exécution du duc de Norfolk.</td>
   <td class="tdr"><a href="#Page_6">6</a></td>
</tr>
<tr>
   <td class="tdl">Nouvelles d'Ecosse.</td>
   <td class="tdr"><a href="#Page_7">7</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_8">8</a></td>
</tr>
<tr>
   <td class="tdl">Détails sur Marie Stuart et le duc de Norfolk.</td>
   <td class="tdr"><a href="#Page_8">8</a></td>
</tr>
<tr>
   <td><p class="p2">256<sup>e</sup> <i>Dépêche</i>.&mdash;9 juin.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_10">10</a></td>
</tr>
<tr>
   <td class="tdl">Préparatifs pour recevoir M<sup>rs</sup> de Montmorenci et de Foix.</td>
   <td class="tdr"><a href="#Page_10">10</a></td>
</tr>
<tr>
   <td class="tdl">Résolution contre Marie Stuart.</td>
   <td class="tdr"><a href="#Page_10">10</a></td>
</tr>
<tr>
   <td><p class="p2">257<sup>e</sup> <i>Dépêche</i>.&mdash;17 juin.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_12">12</a></td>
</tr>
<tr>
   <td class="tdl">Arrivée de M<sup>rs</sup> de Montmorenci et de Foix.</td>
   <td class="tdr"><a href="#Page_12">12</a></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_14">14</a></td>
</tr>
<tr>
   <td class="tdl">Détails de la Négociation de M<sup>rs</sup> de Montmorenci et de Foix.</td>
   <td class="tdr"><a href="#Page_14">14</a></td>
</tr>
<tr>
   <td><p class="p2">258<sup>e</sup> <i>Dépêche</i>.&mdash;22 juin.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_19">19</a></td>
</tr>
<tr>
   <td class="tdl">Audience sur la négociation du mariage.</td>
   <td class="tdr"><a href="#Page_19">19</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_22">22</a></td>
</tr>
<tr>
   <td class="tdl">Détails particuliers sur cette négociation.</td>
   <td class="tdr"><a href="#Page_22">22</a></td>
</tr>
<tr>
   <td><p class="p2">259<sup>e</sup> <i>Dépêche</i>.&mdash;28 juin.&mdash;</p></td>
</tr>
<tr>
   <td class="tdl">Négociation de M<sup>rs</sup> de Montmorenci,
   de Foix et de La Mothe Fénélon, touchant le
   mariage du duc d'Alençon.</td>
   <td class="tdr"><a href="#Page_24">24</a></td>
</tr>
<tr>
   <td><p class="p2">260<sup>e</sup> <i>Dépêche</i>.&mdash;1<sup>er</sup> juillet.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_25">25</a></td>
</tr>
<tr>
   <td class="tdl">Négociation de M<sup>rs</sup> de Montmorenci et de Foix.</td>
   <td class="tdr"><a href="#Page_25">25</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_29">29</a></td>
</tr>
<tr>
   <td class="tdl">Explication sur la négociation du mariage du duc d'Anjou.</td>
   <td class="tdr"><a href="#Page_29">29</a></td>
</tr>
<tr>
   <td><p class="p2">261<sup>e</sup> <i>Dépêche</i>.&mdash;5 juillet.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_30">30</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_30">30</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_38">38</a></td>
</tr>
<tr>
   <td class="tdl">Conférence avec Leicester.</td>
   <td class="tdr"><a href="#Page_38">38</a></td>
</tr>
<tr>
   <td><p class="p2">262<sup>e</sup> <i>Dépêche</i>.&mdash;10 juillet.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_40">40</a></td>
</tr>
<tr>
   <td class="tdl">Retour du comte de Lincoln et de M<sup>e</sup> Smith.</td>
   <td class="tdr"><a href="#Page_40">40</a></td>
</tr>
<tr>
   <td class="tdl">Clôture du parlement.</td>
   <td class="tdr"><a href="#Page_42">42</a></td>
</tr>
<tr>
   <td class="tdl">Résolution sur Marie Stuart.</td>
   <td class="tdr"><a href="#Page_42">42</a></td>
</tr>
<tr>
   <td class="tdl">Affaires des Pays-Bas.</td>
   <td class="tdr"><a href="#Page_43">43</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_44">44</a></td>
</tr>
<tr>
   <td class="tdl">Négociation du mariage.</td>
   <td class="tdr"><a href="#Page_44">44</a></td>
</tr>
<tr>
   <td><p class="p2">263<sup>e</sup> <i>Dépêche</i>.&mdash;15 juillet.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_47">47</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_47">47</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_54">54</a></td>
</tr>
<tr>
   <td class="tdl">Négociation du mariage.</td>
   <td class="tdr"><a href="#Page_54">54</a></td>
</tr>
<tr>
   <td><p class="p2">264<sup>e</sup> <i>Dépêche</i>.&mdash;20 juillet.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_57">57</a></td>
</tr>
<tr>
   <td class="tdl">Conférence avec le comte de Lincoln.</td>
   <td class="tdr"><a href="#Page_57">57</a>
<span class="pagenum"><a id="Page_478"> 478</a></span></td>
</tr>
<tr>
   <td class="tdl">Irrésolution d'Elisabeth.</td>
   <td class="tdr"><a href="#Page_59">59</a></td>
</tr>
<tr>
   <td class="tdl">Affaires des Pays-Bas.</td>
   <td class="tdr"><a href="#Page_60">60</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_61">61</a></td>
</tr>
<tr>
   <td class="tdl">Négociation du mariage.</td>
   <td class="tdr"><a href="#Page_61">61</a></td>
</tr>
<tr>
   <td><p class="p2">265<sup>e</sup> <i>Dépêche</i>.&mdash;22 juillet.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_62">62</a></td>
</tr>
<tr>
   <td class="tdl">Négociation du mariage.</td>
   <td class="tdr"><a href="#Page_63">63</a></td>
</tr>
<tr>
   <td><p class="p2">266<sup>e</sup> <i>Dépêche</i>.&mdash;29 juillet.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_65">65</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_65">65</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_72">72</a></td>
</tr>
<tr>
   <td class="tdl">Conférence avec Leicester et Burleigh.</td>
   <td class="tdr"><a href="#Page_73">73</a></td>
</tr>
<tr>
   <td><p class="p2">267<sup>e</sup> <i>Dépêche</i>.&mdash;3 août.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_76">76</a></td>
</tr>
<tr>
   <td class="tdl">Arrivée de M<sup>r</sup> de La Mole.</td>
   <td class="tdr"><a href="#Page_76">76</a></td>
</tr>
<tr>
   <td class="tdl">Nouvelles des Pays-Bas.</td>
   <td class="tdr"><a href="#Page_78">78</a></td>
</tr>
<tr>
   <td><p class="p2">268<sup>e</sup> <i>Dépêche</i>.&mdash;7 août.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_79">79</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_79">79</a></td>
</tr>
<tr>
   <td><p class="p2">269<sup>e</sup> <i>Dépêche</i>.&mdash;11 août.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_83">83</a></td>
</tr>
<tr>
   <td class="tdl">Négociation de M<sup>r</sup> de La Mole.</td>
   <td class="tdr"><a href="#Page_84">84</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_84">84</a></td>
</tr>
<tr>
   <td class="tdl">Nouvelles des Pays-Bas.</td>
   <td class="tdr"><a href="#Page_88">88</a></td>
</tr>
<tr>
   <td><p class="p2">270<sup>e</sup> <i>Dépêche</i>.&mdash;13 août.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_89">89</a></td>
</tr>
<tr>
   <td class="tdl">Nouvelles d'Ecosse.</td>
   <td class="tdr"><a href="#Page_89">89</a></td>
</tr>
<tr>
   <td><p class="p2">271<sup>e</sup> <i>Dépêche</i>.&mdash;28 août.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_91">91</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_92">92</a></td>
</tr>
<tr>
   <td class="tdl">Détails de la négociation de M<sup>r</sup> de La Mole sur le mariage.</td>
   <td class="tdr"><a href="#Page_92">92</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_108">108</a></td>
</tr>
<tr>
   <td class="tdl">Nouveaux détails.</td>
   <td class="tdr"><a href="#Page_108">108</a></td>
</tr>
<tr>
   <td><p class="p2">272<sup>e</sup> <i>Dépêche</i>.&mdash;30 août.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_112">112</a></td>
</tr>
<tr>
   <td class="tdl">Première nouvelle de la Saint Barthèlemy.</td>
   <td class="tdr"><a href="#Page_112">112</a></td>
</tr>
<tr>
   <td class="tdl">Irritation des Anglais.</td>
   <td class="tdr"><a href="#Page_113">113</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_114">114</a></td>
</tr>
<tr>
   <td class="tdl">Ignorance complète de l'ambassadeur sur les explications qu'il doit donner.</td>
   <td class="tdr"><a href="#Page_114">114</a></td>
</tr>
<tr>
   <td><p class="p2">273<sup>e</sup> <i>Dépêche</i>.&mdash;2 septemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_115">115</a></td>
</tr>
<tr>
   <td class="tdl">Premiers détails de la Saint-Barthèlemy.</td>
   <td class="tdr"><a href="#Page_116">116</a></td>
</tr>
<tr>
   <td class="tdl">Mort de Coligni.</td>
   <td class="tdr"><a href="#Page_116">116</a></td>
</tr>
<tr>
   <td class="tdl">Interruption des négociations.</td>
   <td class="tdr"><a href="#Page_116">116</a></td>
</tr>
<tr>
   <td class="tdl">Demande de nouvelles instructions.</td>
   <td class="tdr"><a href="#Page_117">117</a></td>
</tr>
<tr>
   <td class="tdl">Exécution du comte de Northumberland.</td>
   <td class="tdr"><a href="#Page_118">118</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_118">118</a></td>
</tr>
<tr>
   <td class="tdl">Suspension du commerce.</td>
   <td class="tdr"><a href="#Page_119">119</a></td>
</tr>
<tr>
   <td><p class="p2">274<sup>e</sup> <i>Dépêche</i>.&mdash;14 septemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_120">120</a></td>
</tr>
<tr>
   <td class="tdl">Vive irritation des Anglais contre la France.</td>
   <td class="tdr"><a href="#Page_121">121</a></td>
</tr>
<tr>
   <td class="tdl">Audience. Déclaration des motifs qui doivent justifier la Saint-Barthèlemy.</td>
   <td class="tdr"><a href="#Page_122">122</a></td>
</tr>
<tr>
   <td class="tdl">Même communication faite au conseil.</td>
   <td class="tdr"><a href="#Page_128">128</a></td>
</tr>
<tr>
   <td class="tdl">Horreur, inspirée à Londres par cette exécution.</td>
   <td class="tdr"><a href="#Page_128">128</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_131">131</a></td>
</tr>
<tr>
   <td class="tdl">Efforts pour empêcher une rupture.</td>
   <td class="tdr"><a href="#Page_132">132</a></td>
</tr>
<tr>
   <td class="tdl">Danger de Marie Stuart.</td>
   <td class="tdr"><a href="#Page_133">133</a></td>
</tr>
<tr>
   <td><p class="p2">275<sup>e</sup> <i>Dépêche</i>.&mdash;18 septemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_133">133</a></td>
</tr>
<tr>
   <td class="tdl">Efforts du roi pour arrêter les exécutions.</td>
   <td class="tdr"><a href="#Page_134">134</a></td>
</tr>
<tr>
   <td class="tdl">Preuves de la conspiration.</td>
   <td class="tdr"><a href="#Page_134">134</a></td>
</tr>
<tr>
   <td class="tdl">Le comte de Montgommery réfugié à Jersey.</td>
   <td class="tdr"><a href="#Page_135">135</a></td>
</tr>
<tr>
   <td class="tdl">Armemens en Angleterre.</td>
   <td class="tdr"><a href="#Page_136">136</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_136">136</a></td>
</tr>
<tr>
   <td class="tdl">Insultes faites à l'ambassadeur.</td>
   <td class="tdr"><a href="#Page_137">137</a></td>
</tr>
<tr>
   <td class="tdl">Difficulté de renouer la négociation du mariage.</td>
   <td class="tdr"><a href="#Page_137">137</a></td>
</tr>
<tr>
   <td><p class="p2">276<sup>e</sup> <i>Dépêche</i>.&mdash;29 septemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_138">138</a></td>
</tr>
<tr>
   <td class="tdl">Massacres d'Orléans, Lyon et Rouen.</td>
   <td class="tdr"><a href="#Page_138">138</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_139">139</a></td>
</tr>
<tr>
   <td class="tdl">Correspondance de Coligni.</td>
   <td class="tdr"><a href="#Page_140">140</a></td>
</tr>
<tr>
   <td class="tdl">Justification de l'amiral par Elisabeth.</td>
   <td class="tdr"><a href="#Page_142">142</a>
   <span class="pagenum"><a id="Page_479"> 479</a></span></td>
</tr>
<tr>
   <td class="tdl">Consentement d'Elisabeth à l'entrevue, à Douvres, pour le mariage.</td>
   <td class="tdr"><a href="#Page_147">147</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_149">149</a></td>
</tr>
<tr>
   <td class="tdl">Négociation du mariage.</td>
   <td class="tdr"><a href="#Page_149">149</a></td>
</tr>
<tr>
   <td><p class="p2">277<sup>e</sup> <i>Dépêche.</i>&mdash;2 octobre.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_152">152</a></td>
</tr>
<tr>
   <td class="tdl">Armemens en Angleterre.</td>
   <td class="tdr"><a href="#Page_153">153</a></td>
</tr>
<tr>
   <td class="tdl">Refus de livrer Montgommery.</td>
   <td class="tdr"><a href="#Page_155">155</a></td>
</tr>
<tr>
   <td class="tdl">Nouvelles d'Ecosse.</td>
   <td class="tdr"><a href="#Page_156">156</a></td>
</tr>
<tr>
   <td class="tdl">Reproche fait à Marie Stuart.</td>
   <td class="tdr"><a href="#Page_157">157</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_157">157</a></td>
</tr>
<tr>
   <td class="tdl">Négociation du mariage.</td>
   <td class="tdr"><a href="#Page_158">158</a></td>
</tr>
<tr>
   <td><p class="p2">278<sup>e</sup> <i>Dépêche</i>.&mdash;7 octobre.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_160">160</a></td>
</tr>
<tr>
   <td class="tdl">Maladie d'Elisabeth.</td>
   <td class="tdr"><a href="#Page_160">160</a></td>
</tr>
<tr>
   <td class="tdl">Irritation croissante des Anglais.</td>
   <td class="tdr"><a href="#Page_161">161</a></td>
</tr>
<tr>
   <td class="tdl">Efforts des partisans de l'Espagne.</td>
   <td class="tdr"><a href="#Page_161">161</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_165">165</a></td>
</tr>
<tr>
   <td class="tdl">Négociation du mariage.</td>
   <td class="tdr"><a href="#Page_165">165</a></td>
</tr>
<tr>
   <td><p class="p2">279<sup>e</sup> <i>Dépêche</i>.&mdash;13 octobre.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_164">164</a></td>
</tr>
<tr>
   <td class="tdl">Conférence avec Sussex, Leicester et Burleigh.</td>
   <td class="tdr"><a href="#Page_165">165</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_171">171</a></td>
</tr>
<tr>
   <td class="tdl">Négociation du mariage.</td>
   <td class="tdr"><a href="#Page_171">171</a></td>
</tr>
<tr>
   <td><p class="p2">280<sup>e</sup> <i>Dépêche</i>.&mdash;18 octobre.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_173">173</a></td>
</tr>
<tr>
   <td class="tdl">Réponses d'Elisabeth aux demandes du roi.</td>
   <td class="tdr"><a href="#Page_173">173</a></td>
</tr>
<tr>
   <td class="tdl">Intrigues des Espagnols.</td>
   <td class="tdr"><a href="#Page_174">174</a></td>
</tr>
<tr>
   <td class="tdl">Nouvelles de la Rochelle.</td>
   <td class="tdr"><a href="#Page_175">175</a></td>
</tr>
<tr>
   <td class="tdl">Affaires d'Ecosse.</td>
   <td class="tdr"><a href="#Page_176">176</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_177">177</a></td>
</tr>
<tr>
   <td class="tdl">Négociation du mariage.</td>
   <td class="tdr"><a href="#Page_177">177</a></td>
</tr>
<tr>
   <td class="tdl">Demande par l'ambassadeur de son rappel.</td>
   <td class="tdr"><a href="#Page_179">179</a></td>
</tr>
<tr>
   <td><p class="p2">281<sup>e</sup> <i>Dépêche</i>.&mdash;28 octobre.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_180">180</a></td>
</tr>
<tr>
   <td class="tdl">Massacres de Bretagne.</td>
   <td class="tdr"><a href="#Page_180">180</a></td>
</tr>
<tr>
   <td class="tdl">Retour de M<sup>rs</sup> Du Croc et de Vérac, venant d'Ecosse.</td>
   <td class="tdr"><a href="#Page_181">181</a></td>
</tr>
<tr>
   <td class="tdl">Nouvelles de France et des Pays-Bas.</td>
   <td class="tdr"><a href="#Page_182">182</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_183">183</a></td>
</tr>
<tr>
   <td class="tdl">Effet produit en Ecosse par la nouvelle de la Saint-Barthèlemy.</td>
   <td class="tdr"><a href="#Page_183">183</a></td>
</tr>
<tr>
   <td><p class="p2">282<sup>e</sup> <i>Dépêche</i>.&mdash;2 novemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_184">184</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_184">184</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_191">191</a></td>
</tr>
<tr>
   <td class="tdl">Détails particuliers de l'audience.</td>
   <td class="tdr"><a href="#Page_191">191</a></td>
</tr>
<tr>
   <td><p class="p2">283<sup>e</sup> <i>Dépêche</i>.&mdash;4 novemb.&mdash;AU</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_194">194</a></td>
</tr>
<tr>
   <td class="tdl">Accouchement de la reine de France.</td>
   <td class="tdr"><a href="#Page_193">193</a></td>
</tr>
<tr>
   <td class="tdl">Consentement d'Elisabeth à être marraine de là fille du roi.</td>
   <td class="tdr"><a href="#Page_193">193</a></td>
</tr>
<tr>
   <td><p class="p2">284<sup>e</sup> <i>Dépêche</i>.&mdash;9 novemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_196">196</a></td>
</tr>
<tr>
   <td class="tdl">Intrigues des Espagnols.</td>
   <td class="tdr"><a href="#Page_196">196</a></td>
</tr>
<tr>
   <td class="tdl">Départ de la flotte pour Bordeaux.</td>
   <td class="tdr"><a href="#Page_198">198</a></td>
</tr>
<tr>
   <td class="tdl">Reprise d'armes à la Rochelle.</td>
   <td class="tdr"><a href="#Page_198">198</a></td>
</tr>
<tr>
   <td class="tdl">Retraite du prince d'Orange.</td>
   <td class="tdr"><a href="#Page_198">198</a></td>
</tr>
<tr>
   <td class="tdl">Nouvelles d'Ecosse; mort du comte de Mar.</td>
   <td class="tdr"><a href="#Page_199">199</a></td>
</tr>
<tr>
   <td><p class="p2">285<sup>e</sup> <i>Dépêche</i>.&mdash;15 novemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_200">200</a></td>
</tr>
<tr>
   <td class="tdl">Négociation des Espagnols.</td>
   <td class="tdr"><a href="#Page_200">200</a></td>
</tr>
<tr>
   <td class="tdl">Sollicitations des protestans de France.</td>
   <td class="tdr"><a href="#Page_201">201</a></td>
</tr>
<tr>
   <td class="tdl">Nouvelles d'Ecosse.</td>
   <td class="tdr"><a href="#Page_203">203</a></td>
</tr>
<tr>
   <td><p class="p2">286<sup>e</sup> <i>Dépêche</i>.&mdash;23 novemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_203">203</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_204">204</a></td>
</tr>
<tr>
   <td class="tdl">Exécution de Briquemaut et Cavagnes.</td>
   <td class="tdr"><a href="#Page_205">205</a></td>
</tr>
<tr>
   <td class="tdl">Affaires de la Rochelle.</td>
   <td class="tdr"><a href="#Page_207">207</a></td>
</tr>
<tr>
   <td class="tdl">Nouvelles d'Ecosse et des Pays-Bas.</td>
   <td class="tdr"><a href="#Page_209">209</a></td>
</tr>
<tr>
   <td><p class="p2">287<sup>e</sup> <i>Dépêche</i>.&mdash;29 novemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_210">210</a></td>
</tr>
<tr>
   <td class="tdl">Légation du cardinal Orsini.</td>
   <td class="tdr"><a href="#Page_210">210</a></td>
</tr>
<tr>
   <td class="tdl">Résolution d'Elisabeth.</td>
   <td class="tdr"><a href="#Page_210">210</a></td>
</tr>
<tr>
   <td class="tdl">Nouvelles d'Ecosse.</td>
   <td class="tdr"><a href="#Page_211">211</a></td>
</tr>
<tr>
   <td class="tdl">Arrivée de M<sup>r</sup> de Mauvissière.</td>
   <td class="tdr"><a href="#Page_213">213</a></td>
</tr>
<tr>
   <td><p class="p2">288<sup>e</sup> <i>Dépêche</i>.&mdash;4 décembre.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_214">214</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_214">214</a>
<span class="pagenum"><a id="Page_480"> 480</a></span></td>
</tr>
<tr>
   <td class="tdl">Mission de Castelnau de Mauvissière pour le baptême.</td>
   <td class="tdr"><a href="#Page_214">214</a></td>
</tr>
<tr>
   <td><p class="p2">289<sup>e</sup> <i>Dépêche</i>.&mdash;10 décemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_217">217</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_218">218</a></td>
</tr>
<tr>
   <td class="tdl">Acceptation par Élisabeth du titre de marraine.</td>
   <td class="tdr"><a href="#Page_218">218</a></td>
</tr>
<tr>
   <td class="tdl">Négociation du mariage.</td>
   <td class="tdr"><a href="#Page_220">220</a></td>
</tr>
<tr>
   <td><p class="p2">290<sup>e</sup> <i>Dépêche</i>.&mdash;16 décemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_222">222</a></td>
</tr>
<tr>
   <td class="tdl">Audience de congé de Castelnau.</td>
   <td class="tdr"><a href="#Page_222">222</a></td>
</tr>
<tr>
   <td class="tdl">Armemens pour la Rochelle.</td>
   <td class="tdr"><a href="#Page_223">223</a></td>
</tr>
<tr>
   <td class="tdl">Succès du duc d'Albe.</td>
   <td class="tdr"><a href="#Page_223">223</a></td>
</tr>
<tr>
   <td class="tdl">Nouvelles d'Ecosse; le comte de Morton régent.</td>
   <td class="tdr"><a href="#Page_224">224</a></td>
</tr>
<tr>
   <td><p class="p2">291<sup>e</sup> <i>Dépêche</i>.&mdash;23 décemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_225">225</a></td>
</tr>
<tr>
   <td class="tdl">Désignation du comte de Worcester pour assister au baptême.</td>
   <td class="tdr"><a href="#Page_225">225</a></td>
</tr>
<tr>
   <td class="tdl">Et du docteur Dale pour remplacer Walsingham.</td>
   <td class="tdr"><a href="#Page_226">226</a></td>
</tr>
<tr>
   <td class="tdl">Interruption des armemens.</td>
   <td class="tdr"><a href="#Page_226">226</a></td>
</tr>
<tr>
   <td class="tdl">Nouvelles des Pays-Bas et d'Ecosse.</td>
   <td class="tdr"><a href="#Page_227">227</a></td>
</tr>
<tr>
   <td><p class="p2">292<sup>e</sup> <i>Dépêche</i>.&mdash;25 décemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_228">228</a></td>
</tr>
<tr>
   <td class="tdl">Reprise des communications privées avec Leicester.</td>
   <td class="tdr"><a href="#Page_228">228</a></td>
</tr>
<tr>
   <td class="tdl">Préparatifs du départ du comte de Worcester.</td>
   <td class="tdr"><a href="#Page_228">228</a></td>
</tr>
<tr>
   <th><p class="p2 center"><span class="large">Année 1573.</span></p></th>
</tr>
<tr>
   <td><p class="p2">293<sup>e</sup> <i>Dépêche</i>.&mdash;2 janvier.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_229">229</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_229">229</a></td>
</tr>
<tr>
   <td class="tdl"><i>Mémoire.</i> Détails de l'audience.</td>
   <td class="tdr"><a href="#Page_230">230</a></td>
</tr>
<tr>
   <td><p class="p2">294<sup>e</sup> <i>Dépêche</i>.&mdash;9 janvier.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_233">233</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_233">233</a></td>
</tr>
<tr>
   <td class="tdl">Conférence avec Burleigh, Sussex et Smith.</td>
   <td class="tdr"><a href="#Page_234">234</a></td>
</tr>
<tr>
   <td class="tdl">Préparatifs pour la Rochelle.</td>
   <td class="tdr"><a href="#Page_234">234</a></td>
</tr>
<tr>
   <td class="tdl"><i>Mémoire.</i> Détails de l'audience.</td>
   <td class="tdr"><a href="#Page_234">234</a></td>
</tr>
<tr>
   <td><p class="p2">295<sup>e</sup> <i>Dépêche</i>.&mdash;15 janvier.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_238">238</a></td>
</tr>
<tr>
   <td class="tdl">Départ de Worcester.</td>
   <td class="tdr"><a href="#Page_238">238</a></td>
</tr>
<tr>
   <td class="tdl">Négociation des Pays-Bas.</td>
   <td class="tdr"><a href="#Page_238">238</a></td>
</tr>
<tr>
   <td class="tdl"><i>Mémoire.</i> Réclamation des réfugiés; nouvelles de la Rochelle.</td>
   <td class="tdr"><a href="#Page_239">239</a></td>
</tr>
<tr>
   <td><p class="p2">296<sup>e</sup> <i>Dépêche</i>.&mdash;22 janvier&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_241">241</a></td>
</tr>
<tr>
   <td class="tdl">Négociation de Worcester.</td>
   <td class="tdr"><a href="#Page_241">241</a></td>
</tr>
<tr>
   <td class="tdl">Armemens.</td>
   <td class="tdr"><a href="#Page_242">242</a></td>
</tr>
<tr>
   <td class="tdl">Dessein des Anglais de s'emparer du prince d'Ecosse.</td>
   <td class="tdr"><a href="#Page_243">243</a></td>
</tr>
<tr>
   <td><p class="p2">297<sup>e</sup> <i>Dépêche</i>.&mdash;25 janvier.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_245">245</a></td>
</tr>
<tr>
   <td class="tdl">Secours pour la Rochelle.</td>
   <td class="tdr"><a href="#Page_245">245</a></td>
</tr>
<tr>
   <td><p class="p2">298<sup>e</sup> <i>Dépêche</i>.&mdash;2 février.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_246">246</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_247">247</a></td>
</tr>
<tr>
   <td class="tdl">Plaintes contre les pirates et
   les armemens pour la Rochelle.</td>
   <td class="tdr"><a href="#Page_247">247</a></td>
</tr>
<tr>
   <td><p class="p2">299<sup>e</sup> <i>Dépêche</i>.&mdash;8 février.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_251">251</a></td>
</tr>
<tr>
   <td class="tdl">Crainte d'une entreprise secrète contre la France.</td>
   <td class="tdr"><a href="#Page_251">251</a></td>
</tr>
<tr>
   <td class="tdl">Nouvelles d'Ecosse.</td>
   <td class="tdr"><a href="#Page_252">252</a></td>
</tr>
<tr>
   <td><p class="p2">300<sup>e</sup> <i>Dépêche</i>.&mdash;13 février.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_253">253</a></td>
</tr>
<tr>
   <td class="tdl">Négociation secrète avec Burleigh.</td>
   <td class="tdr"><a href="#Page_254">254</a></td>
</tr>
<tr>
   <td class="tdl"><i>Mémoire.</i> Détails de la négociation.
   Plaintes au sujet d'un traité qu'Elisabeth aurait
   fait avec les protestans de la Rochelle.</td>
   <td class="tdr"><a href="#Page_255">255</a></td>
</tr>
<tr>
   <td><p class="p2">301<sup>e</sup> <i>Dépêche</i>.&mdash;16 février.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_258">258</a></td>
</tr>
<tr>
   <td class="tdl">Secours pour la Rochelle.</td>
   <td class="tdr"><a href="#Page_259">259</a></td>
</tr>
<tr>
   <td class="tdl">Négociation des Pays-Bas.</td>
   <td class="tdr"><a href="#Page_259">259</a></td>
</tr>
<tr>
   <td><p class="p2">302<sup>e</sup> <i>Dépêche</i>.&mdash;21 février.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_260">260</a></td>
</tr>
<tr>
   <td class="tdl">Armemens et projets de Montgommery.</td>
   <td class="tdr"><a href="#Page_260">260</a>
   <span class="pagenum"><a id="Page_481"> 481</a></span></td>
</tr>
<tr>
   <td><p class="p2">303<sup>e</sup> <i>Dépêche</i>.&mdash;27 février.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_262">262</a></td>
</tr>
<tr>
   <td class="tdl">Préparatifs de Montgommery.</td>
   <td class="tdr"><a href="#Page_263">263</a></td>
</tr>
<tr>
   <td class="tdl"><i>Mémoire.</i> Audience.</td>
   <td class="tdr"><a href="#Page_263">263</a></td>
</tr>
<tr>
   <td><p class="p2">304<sup>e</sup> <i>Dépêche</i>.&mdash;3 mars.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_267">267</a></td>
</tr>
<tr>
   <td class="tdl">Efforts de l'ambassadeur pour
   arrêter les projets de Montgommery.</td>
   <td class="tdr"><a href="#Page_267">267</a></td>
</tr>
<tr>
   <td><p class="p2">305<sup>e</sup> <i>Dépêche</i>.&mdash;9 mars.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_270">270</a></td>
</tr>
<tr>
   <td class="tdl">Retour de Worcester.</td>
   <td class="tdr"><a href="#Page_270">270</a></td>
</tr>
<tr>
   <td class="tdl">Suspension des armemens pour la Rochelle.</td>
   <td class="tdr"><a href="#Page_271">271</a></td>
</tr>
<tr>
   <td class="tdl">Accord conclu en Ecosse pour reconnaître Jacques VI.</td>
   <td class="tdr"><a href="#Page_272">272</a></td>
</tr>
<tr>
   <td><p class="p2">306<sup>e</sup> <i>Dépêche</i>.&mdash;13 mars.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_273">273</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_273">273</a></td>
</tr>
<tr>
   <td class="tdl">Expédition de Montgommery.</td>
   <td class="tdr"><a href="#Page_237">237</a></td>
</tr>
<tr>
   <td class="tdl"><i>Mémoire.</i> Détails de l'audience.</td>
   <td class="tdr"><a href="#Page_275">275</a></td>
</tr>
<tr>
   <td><p class="p2">307<sup>e</sup> <i>Dépêche</i>.&mdash;19 mars.</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_280">280</a></td>
</tr>
<tr>
   <td class="tdl">Expédition de Montgommery.</td>
   <td class="tdr"><a href="#Page_280">280</a></td>
</tr>
<tr>
   <td class="tdl">Mission de M<sup>r</sup> de Chateauneuf.</td>
   <td class="tdr"><a href="#Page_281">281</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_281">281</a></td>
</tr>
<tr>
   <td class="tdl"><i>Mémoire au roi.</i> Détails de l'audience.</td>
   <td class="tdr"><a href="#Page_282">282</a></td>
</tr>
<tr>
   <td class="tdl"><i>Mémoire à la reine.</i> Négociation
    de M<sup>r</sup> de Chateauneuf sur le mariage.</td>
   <td class="tdr"><a href="#Page_284">284</a></td>
</tr>
<tr>
   <td><p class="p2">308<sup>e</sup> <i>Dépêche</i>.&mdash;31 mars.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_286">286</a></td>
</tr>
<tr>
   <td class="tdl">Réponse d'Elisabeth sur la négociation du mariage.</td>
   <td class="tdr"><a href="#Page_286">286</a></td>
</tr>
<tr>
   <td><p class="p2">309<sup>e</sup> <i>Dépêche</i>.&mdash;3 avril.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_289">289</a></td>
</tr>
<tr>
   <td class="tdl">Négociation au sujet du mariage, et de Montgommery.</td>
   <td class="tdr"><a href="#Page_289">289</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_290">290</a></td>
</tr>
<tr>
   <td class="tdl">Affaires d'Ecosse.</td>
   <td class="tdr"><a href="#Page_291">291</a></td>
</tr>
<tr>
   <td class="tdl">Négociation des Pays-Bas.</td>
   <td class="tdr"><a href="#Page_292">292</a></td>
</tr>
<tr>
   <td><p class="p2">310<sup>e</sup> <i>Dépêche</i>.&mdash;6 avril.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_293">293</a></td>
</tr>
<tr>
   <td class="tdl">Expédition de Montgommery.</td>
   <td class="tdr"><a href="#Page_293">293</a></td>
</tr>
<tr>
   <td class="tdl">Affaires d'Ecosse.</td>
   <td class="tdr"><a href="#Page_296">296</a></td>
</tr>
<tr>
   <td><p class="p2">311<sup>e</sup> <i>Dépêche</i>.&mdash;13 avril.&mdash;</p></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_297">297</a></td>
</tr>
<tr>
   <td class="tdl">Audience. Négociation du mariage.</td>
   <td class="tdr"><a href="#Page_297">297</a></td>
</tr>
<tr>
   <td class="tdl">Conférence avec Leicester et Burleigh.</td>
   <td class="tdr"><a href="#Page_302">302</a></td>
</tr>
<tr>
   <td class="tdl"><i>Mémoire au roi.</i> Détails de l'audience sur les affaires générales.</td>
   <td class="tdr"><a href="#Page_303">303</a></td>
</tr>
<tr>
   <td><p class="p2">312<sup>e</sup> <i>Dépêche</i>.&mdash;17 avril.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_306">306</a></td>
</tr>
<tr>
   <td class="tdl">Nouvelles de la Rochelle.</td>
   <td class="tdr"><a href="#Page_307">307</a></td>
</tr>
<tr>
   <td class="tdl">Traité entre l'Angleterre et l'Espagne.</td>
   <td class="tdr"><a href="#Page_307">307</a></td>
</tr>
<tr>
   <td class="tdl">Affaires d'Ecosse.</td>
   <td class="tdr"><a href="#Page_308">308</a></td>
</tr>
<tr>
   <td><p class="p2">313<sup>e</sup> <i>Dépêche</i>.&mdash;21 avril.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_310">310</a></td>
</tr>
<tr>
   <td class="tdl">Départ de l'expédition de Montgommery.</td>
   <td class="tdr"><a href="#Page_310">310</a></td>
</tr>
<tr>
   <td class="tdl">Nouvelles d'Ecosse.</td>
   <td class="tdr"><a href="#Page_311">311</a></td>
</tr>
<tr>
   <td><p class="p2">314<sup>e</sup> <i>Dépêche</i>.&mdash;26 avril.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_312">312</a></td>
</tr>
<tr>
   <td class="tdl">Expédition de Montgommery.</td>
   <td class="tdr"><a href="#Page_312">312</a></td>
</tr>
<tr>
   <td class="tdl">Affaires d'Ecosse.</td>
   <td class="tdr"><a href="#Page_312">312</a></td>
</tr>
<tr>
   <td class="tdl">Lord de Lumley et les sirs de Stanley mis en liberté.</td>
   <td class="tdr"><a href="#Page_313">313</a></td>
</tr>
<tr>
   <td class="tdl">Nouvelles de la Rochelle.</td>
   <td class="tdr"><a href="#Page_313">313</a></td>
</tr>
<tr>
   <td><p class="p2">315<sup>e</sup> <i>Dépêche</i>.&mdash;1<sup>e</sup>r mai.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_314">314</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_314">314</a></td>
</tr>
<tr>
   <td class="tdl">Expédition de Montgommery.</td>
   <td class="tdr"><a href="#Page_314">314</a></td>
</tr>
<tr>
   <td class="tdl">Secours envoyés en Ecosse.</td>
   <td class="tdr"><a href="#Page_315">315</a></td>
</tr>
<tr>
   <td class="tdl"><i>Mémoire.</i> Détails de l'audience.</td>
   <td class="tdr"><a href="#Page_315">315</a></td>
</tr>
<tr>
   <td><p class="p2">316<sup>e</sup> <i>Dépêche</i>.&mdash;8 mai.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_320">320</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_321">321</a></td>
</tr>
<tr>
   <td class="tdl">Retraite de Montgommery.</td>
   <td class="tdr"><a href="#Page_312">312</a></td>
</tr>
<tr>
   <td class="tdl">Déclaration touchant l'Ecosse.</td>
   <td class="tdr"><a href="#Page_322">322</a></td>
</tr>
<tr>
   <td class="tdl">Desir du duc d'Alençon de passer en Angleterre.</td>
   <td class="tdr"><a href="#Page_324">324</a></td>
</tr>
<tr>
   <td class="tdl">Prise de Belle-Isle par Montgommery.</td>
   <td class="tdr"><a href="#Page_326">326</a></td>
</tr>
<tr>
   <td><p class="p2">317<sup>e</sup> <i>Dépêche</i>.&mdash;12 mai.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_327">327</a></td>
</tr>
<tr>
   <td class="tdl">Retour de Walsingham.</td>
   <td class="tdr"><a href="#Page_327">327</a></td>
</tr>
<tr>
   <td class="tdl">Conférence avec Burleigh.</td>
   <td class="tdr"><a href="#Page_328">328</a></td>
</tr>
<tr>
   <td class="tdl">Nouvelles d'Ecosse.</td>
   <td class="tdr"><a href="#Page_329">329</a>
   <span class="pagenum"><a id="Page_482"> 482</a></span></td>
</tr>
<tr>
   <td><p class="p2">318<sup>e</sup> <i>Dépêche</i>.&mdash;23 mai.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_330">330</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_330">330</a></td>
</tr>
<tr>
   <td><p class="p2">319<sup>e</sup> <i>Dépêche</i>.&mdash;28 mai.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_336">336</a></td>
</tr>
<tr>
   <td class="tdl">Réponse d'Elisabeth sur l'entrevue.</td>
   <td class="tdr"><a href="#Page_336">336</a></td>
</tr>
<tr>
   <td class="tdl">Nouvelles d'Ecosse.</td>
   <td class="tdr"><a href="#Page_337">337</a></td>
</tr>
<tr>
   <td><p class="p2">320<sup>e</sup> <i>Dépêche</i>.&mdash;3 juin.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_338">338</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_338">338</a></td>
</tr>
<tr>
   <td class="tdl">Élection du duc d'Anjou comme roi de Pologne.</td>
   <td class="tdr"><a href="#Page_341">341</a></td>
</tr>
<tr>
   <td class="tdl">Prise de Lislebourg.</td>
   <td class="tdr"><a href="#Page_344">344</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_344">344</a></td>
</tr>
<tr>
   <td class="tdl">Compliment sur l'élection du duc d'Anjou.</td>
   <td class="tdr"><a href="#Page_344">344</a></td>
</tr>
<tr>
   <td><p class="p2">321<sup>e</sup> <i>Dépêche</i>.&mdash;6 juin.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_346">346</a></td>
</tr>
<tr>
   <td class="tdl">Affaires de la Rochelle.</td>
   <td class="tdr"><a href="#Page_347">347</a></td>
</tr>
<tr>
   <td class="tdl">Communication du prince d'Orange.</td>
   <td class="tdr"><a href="#Page_347">347</a></td>
</tr>
<tr>
   <td><p class="p2">322<sup>e</sup> <i>Dépêche</i>.&mdash;9 juin.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_348">348</a></td>
</tr>
<tr>
   <td class="tdl">Audience de congé de M<sup>r</sup> de Vérac.</td>
   <td class="tdr"><a href="#Page_348">348</a></td>
</tr>
<tr>
   <td><p class="p2">323<sup>e</sup> <i>Dépêche</i>.&mdash;17 juin.&mdash;</p></td>
</tr>
<tr>
   <td><span class="i1">A LA REINE.</span></td>
   <td class="tdr"><a href="#Page_350">350</a></td>
</tr>
<tr>
   <td class="tdl">Négociation du mariage.</td>
   <td class="tdr"><a href="#Page_350">350</a></td>
</tr>
<tr>
   <td class="tdl">Mission du capitaine Orsey.</td>
   <td class="tdr"><a href="#Page_352">352</a></td>
</tr>
<tr>
   <td><p class="p2">324<sup>e</sup> <i>Dépêche</i>.&mdash;20 juin.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_353">353</a></td>
</tr>
<tr>
   <td class="tdl">Déclaration de Burleigh sur les affaires de France.</td>
   <td class="tdr"><a href="#Page_353">353</a></td>
</tr>
<tr>
   <td class="tdl">Nouvelles d'Ecosse.</td>
   <td class="tdr"><a href="#Page_355">355</a></td>
</tr>
<tr>
   <td><p class="p2">325<sup>e</sup> <i>Dépêche</i>.&mdash;22 juin.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_356">356</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_356">356</a></td>
</tr>
<tr>
   <td class="tdl">Offre faite par la reine de sa médiation.</td>
   <td class="tdr"><a href="#Page_358">358</a></td>
</tr>
<tr>
   <td><p class="p2">326<sup>e</sup> <i>Dépêche</i>.&mdash;27 juin.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_361">361</a></td>
</tr>
<tr>
   <td class="tdl">Assaut donné à la Rochelle.</td>
   <td class="tdr"><a href="#Page_362">362</a></td>
</tr>
<tr>
   <td class="tdl">Nouvelles d'Ecosse et des Pays-Bas.</td>
   <td class="tdr"><a href="#Page_362">362</a></td>
</tr>
<tr>
   <td><p class="p2">327<sup>e</sup> <i>Dépêche</i>.&mdash;3 juillet.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_363">363</a></td>
</tr>
<tr>
   <td class="tdl">Blessure du roi de Pologne.</td>
   <td class="tdr"><a href="#Page_363">363</a></td>
</tr>
<tr>
   <td class="tdl">Nouvelles d'Ecosse.</td>
   <td class="tdr"><a href="#Page_364">364</a></td>
</tr>
<tr>
   <td class="tdl">Mission de M<sup>r</sup> Duverger auprès de Marie Stuart.</td>
   <td class="tdr"><a href="#Page_364">364</a></td>
</tr>
<tr>
   <td><p class="p2">328<sup>e</sup> <i>Dépêche</i>.&mdash;7 juillet.&mdash;</p></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_365">365</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_365">365</a></td>
</tr>
<tr>
   <td class="tdl"><i>Mémoire.</i> Détails de l'audience.</td>
   <td class="tdr"><a href="#Page_366">366</a></td>
</tr>
<tr>
   <td><p class="p2">329<sup>e</sup> <i>Dépêche</i>.&mdash;12 juillet.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_370">370</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_370">370</a></td>
</tr>
<tr>
   <td class="tdl">Paix conclue en France.</td>
   <td class="tdr"><a href="#Page_370">370</a></td>
</tr>
<tr>
   <td class="tdl">Nouvelles d'Ecosse.</td>
   <td class="tdr"><a href="#Page_373">373</a></td>
</tr>
<tr>
   <td><p class="p2">330<sup>e</sup> <i>Dépêche</i>.&mdash;20 juillet.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_374">374</a></td>
</tr>
<tr>
   <td class="tdl">Retour du capitaine Orsey.</td>
   <td class="tdr"><a href="#Page_375">375</a></td>
</tr>
<tr>
   <td class="tdl">Affaires d'Ecosse.</td>
   <td class="tdr"><a href="#Page_375">375</a></td>
</tr>
<tr>
   <td class="tdl"><i>Mémoire.</i> Détails d'audience.</td>
   <td class="tdr"><a href="#Page_376">376</a></td>
</tr>
<tr>
   <td><i>Avis à la reine.</i> Mécontentement de Leicester.</td>
   <td class="tdr"><a href="#Page_378">378</a></td>
</tr>
<tr>
   <td><p class="p2">331<sup>e</sup> <i>Dépêche</i>.&mdash;26 juillet.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_380">380</a></td>
</tr>
<tr>
   <td class="tdl">Conférence avec Burleigh.</td>
   <td class="tdr"><a href="#Page_380">380</a></td>
</tr>
<tr>
   <td><p class="p2">332<sup>e</sup> <i>Dépêche</i>.&mdash;31 juillet.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_383">383</a></td>
</tr>
<tr>
   <td class="tdl">Expédition du comte d'Essex en Irlande.</td>
   <td class="tdr"><a href="#Page_383">383</a></td>
</tr>
<tr>
   <td class="tdl">Nouvelles d'Ecosse.</td>
   <td class="tdr"><a href="#Page_384">384</a></td>
</tr>
<tr>
   <td><p class="p2">333<sup>e</sup> <i>Dépêche</i>.&mdash;5 août.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_385">385</a></td>
</tr>
<tr>
   <td class="tdl">Inquiétudes des Anglais.</td>
   <td class="tdr"><a href="#Page_385">385</a></td>
</tr>
<tr>
   <td><p class="p2">334<sup>e</sup> <i>Dépêche</i>.&mdash;9 août.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_387">387</a></td>
</tr>
<tr>
   <td class="tdl">Armemens à Londres.</td>
   <td class="tdr"><a href="#Page_387">387</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_388">388</a></td>
</tr>
<tr>
   <td class="tdl"><i>Mémoire.</i> Détails de l'audience.</td>
   <td class="tdr"><a href="#Page_389">389</a></td>
</tr>
<tr>
   <td><p class="p2">335<sup>e</sup> <i>Dépêche</i>.&mdash;14 août.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_391">391</a></td>
</tr>
<tr>
   <td class="tdl">Nouvelles de Flandre.</td>
   <td class="tdr"><a href="#Page_392">392</a></td>
</tr>
<tr>
   <td class="tdl">Exécutions en Ecosse.</td>
   <td class="tdr"><a href="#Page_392">392</a></td>
</tr>
<tr>
   <td class="tdl">Mission près de Marie Stuart.</td>
   <td class="tdr"><a href="#Page_392">392</a>
   <span class="pagenum"><a id="Page_483"> 483</a></span></td>
</tr>
<tr>
   <td><p class="p2">336<sup>e</sup> <i>Dépêche</i>.&mdash;20 août.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_393">393</a></td>
</tr>
<tr>
   <td class="tdl">Négociation du mariage.</td>
   <td class="tdr"><a href="#Page_394">394</a></td>
</tr>
<tr>
   <td class="tdl">Sollicitations de Marie Stuart.</td>
   <td class="tdr"><a href="#Page_394">394</a></td>
</tr>
<tr>
   <td><p class="p2">337<sup>e</sup> <i>Dépêche</i>.&mdash;25 août.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_396">396</a></td>
</tr>
<tr>
   <td class="tdl">Négociation du duc d'Albe.</td>
   <td class="tdr"><a href="#Page_396">396</a></td>
</tr>
<tr>
   <td class="tdl">Affaires d'Ecosse.</td>
   <td class="tdr"><a href="#Page_397">397</a></td>
</tr>
<tr>
   <td><p class="p2">338<sup>e</sup> <i>Dépêche</i>.&mdash;31 août.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_398">398</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_398">398</a></td>
</tr>
<tr>
   <td><p class="p2">339<sup>e</sup> <i>Dépêche</i>.&mdash;4 septemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_401">401</a></td>
</tr>
<tr>
   <td class="tdl">Soupçon contre Montgommery.</td>
   <td class="tdr"><a href="#Page_402">402</a></td>
</tr>
<tr>
   <td class="tdl">Nouvelles d'Ecosse.</td>
   <td class="tdr"><a href="#Page_402">402</a></td>
</tr>
<tr>
   <td><p class="p2">340<sup>e</sup> <i>Dépêche</i>.&mdash;20 septemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_403">403</a></td>
</tr>
<tr>
   <td class="tdl">Négociation du maréchal de Retz.</td>
   <td class="tdr"><a href="#Page_403">403</a></td>
</tr>
<tr>
   <td><p class="p2">341<sup>e</sup> <i>Dépêche</i>.&mdash;25 septemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_408">408</a></td>
</tr>
<tr>
   <td class="tdl">Affaires de Pologne.</td>
   <td class="tdr"><a href="#Page_408">408</a></td>
</tr>
<tr>
   <td class="tdl">Méfiance des Anglais.</td>
   <td class="tdr"><a href="#Page_410">410</a></td>
</tr>
<tr>
   <td class="tdl">Excès de Morton.</td>
   <td class="tdr"><a href="#Page_410">410</a></td>
</tr>
<tr>
   <td><p class="p2">342<sup>e</sup> <i>Dépêche</i>.&mdash;30 septemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_412">412</a></td>
</tr>
<tr>
   <td class="tdl">Secours pour le prince d'Orange.</td>
   <td class="tdr"><a href="#Page_413">413</a></td>
</tr>
<tr>
   <td class="tdl">Nouvelles d'Ecosse.</td>
   <td class="tdr"><a href="#Page_413">413</a></td>
</tr>
<tr>
   <td><p class="p2">343<sup>e</sup> <i>Dépêche</i>.&mdash;6 octobre.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_414">414</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_414">414</a></td>
</tr>
<tr>
   <td><p class="p2">344<sup>e</sup> <i>Dépêche</i>.&mdash;14 octobre.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_418">418</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_419">419</a></td>
</tr>
<tr>
   <td><p class="p2">345<sup>e</sup> <i>Dépêche</i>.&mdash;18 octobre.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_423">423</a></td>
</tr>
<tr>
   <td class="tdl">Affaires de Flandre.</td>
   <td class="tdr"><a href="#Page_425">425</a></td>
</tr>
<tr>
   <td class="tdl">Sollicitations des réfugiés.</td>
   <td class="tdr"><a href="#Page_426">426</a></td>
</tr>
<tr>
   <td><p class="p2">346<sup>e</sup> <i>Dépêche</i>.&mdash;25 octobre.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_426">426</a></td>
</tr>
<tr>
   <td class="tdl">Mission de Randolf.</td>
   <td class="tdr"><a href="#Page_427">427</a></td>
</tr>
<tr>
   <td class="tdl">Nouvelles des Pays-Bas.</td>
   <td class="tdr"><a href="#Page_428">428</a></td>
</tr>
<tr>
   <td><p class="p2">347<sup>e</sup> <i>Dépêche</i>.&mdash;26 octobre.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_430">430</a></td>
</tr>
<tr>
   <td class="tdl">Conférence avec Randolf.</td>
   <td class="tdr"><a href="#Page_430">430</a></td>
</tr>
<tr>
   <td><span class="i2">A LA REINE.</span></td>
   <td class="tdr"><a href="#Page_431">431</a></td>
</tr>
<tr>
   <td class="tdl">Recommandation d'un bon accueil pour Randolf.</td>
   <td class="tdr"><a href="#Page_432">432</a></td>
</tr>
<tr>
   <td><p class="p2">348<sup>e</sup> <i>Dépêche</i>.&mdash;31 octobre.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_433">433</a></td>
</tr>
<tr>
   <td class="tdl">Conférence avec Randolf.</td>
   <td class="tdr"><a href="#Page_433">433</a></td>
</tr>
<tr>
   <td class="tdl">Mesures contre les puritains.</td>
   <td class="tdr"><a href="#Page_435">435</a></td>
</tr>
<tr>
   <td><p class="p2">349<sup>e</sup> <i>Dépêche</i>.&mdash;6 novembre.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_436">436</a></td>
</tr>
<tr>
   <td class="tdl">Conférence avec le garde-des-sceaux.</td>
   <td class="tdr"><a href="#Page_436">436</a></td>
</tr>
<tr>
   <td><p class="p2">350<sup>e</sup> <i>Dépêche</i>.&mdash;11 novemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_441">441</a></td>
</tr>
<tr>
   <td class="tdl">Conférence avec Leicester.</td>
   <td class="tdr"><a href="#Page_441">441</a></td>
</tr>
<tr>
   <td><p class="p2">351<sup>e</sup> <i>Dépêche</i>.&mdash;18 novemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_446">446</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_446">446</a></td>
</tr>
<tr>
   <td class="tdl">Maladie du roi.</td>
   <td class="tdr"><a href="#Page_446">446</a></td>
</tr>
<tr>
   <td class="tdl">Mission de Randolf.</td>
   <td class="tdr"><a href="#Page_449">449</a></td>
</tr>
<tr>
   <td class="tdl">Nouvelles d'Ecosse.</td>
   <td class="tdr"><a href="#Page_449">449</a></td>
</tr>
<tr>
   <td class="tdl">Maladie du prince d'Ecosse.</td>
   <td class="tdr"><a href="#Page_450">450</a></td>
</tr>
<tr>
   <td><p class="p2">352<sup>e</sup> <i>Dépêche</i>.&mdash;23 novemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_451">451</a></td>
</tr>
<tr>
   <td class="tdl">Affaires d'Ecosse.</td>
   <td class="tdr"><a href="#Page_451">451</a></td>
</tr>
<tr>
   <td class="tdl">Sollicitations pour la Rochelle.</td>
   <td class="tdr"><a href="#Page_453">453</a></td>
</tr>
<tr>
   <td><p class="p2">353<sup>e</sup> <i>Dépêche</i>.&mdash;30 novemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_454">454</a></td>
</tr>
<tr>
   <td class="tdl">Voyage de Bordeaux.</td>
   <td class="tdr"><a href="#Page_454">454</a></td>
</tr>
<tr>
   <td class="tdl">Sollicitations du prince d'Orange.</td>
   <td class="tdr"><a href="#Page_455">455</a></td>
</tr>
<tr>
   <td class="tdl">Ses succès.</td>
   <td class="tdr"><a href="#Page_456">456</a></td>
</tr>
<tr>
   <td><p class="p2">354<sup>e</sup> <i>Dépêche</i>.&mdash;5 décemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_457">457</a></td>
</tr>
<tr>
   <td class="tdl">Audience</td>
   <td class="tdr"><a href="#Page_457">457</a></td>
</tr>
<tr>
   <td class="tdl">Adieux du roi et du roi de Pologne.</td>
   <td class="tdr"><a href="#Page_458">458</a></td>
</tr>
<tr>
   <td class="tdl">Négociation du mariage.</td>
   <td class="tdr"><a href="#Page_458">458</a></td>
</tr>
<tr>
   <td><p class="p2">355<sup>e</sup> <i>Dépêche</i>.&mdash;12 décemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_461">461</a></td>
</tr>
<tr>
   <td class="tdl">Convalescence du roi.</td>
   <td class="tdr"><a href="#Page_461">461</a></td>
</tr>
<tr>
   <td class="tdl">Nouvelles d'Ecosse.</td>
   <td class="tdr"><a href="#Page_461">461</a></td>
</tr>
<tr>
   <td class="tdl">Progrès des protestans en Languedoc.</td>
   <td class="tdr"><a href="#Page_462">462</a>
<span class="pagenum"><a id="Page_484"> 484</a></span></td>
</tr>
<tr>
   <td><p class="p2">356<sup>e</sup> <i>Dépêche</i>.&mdash;17 décemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_463">463</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_463">463</a></td>
</tr>
<tr>
   <td class="tdl">Négociation du mariage.</td>
   <td class="tdr"><a href="#Page_465">465</a></td>
</tr>
<tr>
   <td class="tdl">Soumission de Montgommery.</td>
   <td class="tdr"><a href="#Page_466">466</a></td>
</tr>
<tr>
   <td><p class="p2">357<sup>e</sup> <i>Dépêche</i>.&mdash;24 décemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_468">468</a></td>
</tr>
<tr>
   <td class="tdl">Retour de Randolf.</td>
   <td class="tdr"><a href="#Page_468">468</a></td>
</tr>
<tr>
   <td class="tdl">Montgommery à Jersey.</td>
   <td class="tdr"><a href="#Page_469">469</a></td>
</tr>
<tr>
   <td class="tdl">Plaintes contre les puritains.</td>
   <td class="tdr"><a href="#Page_470">470</a></td>
</tr>
<tr>
   <td class="tdl">Nouvelles d'Irlande.</td>
   <td class="tdr"><a href="#Page_470">470</a></td>
</tr>
<tr>
   <td class="tdl">Irritation d'Elisabeth contre Marie Stuart.</td>
   <td class="tdr"><a href="#Page_470">470</a></td>
</tr>
<tr>
   <td><p class="p2">358<sup>e</sup> <i>Dépêche</i>.&mdash;31 décemb.&mdash;</p></td>
</tr>
<tr>
   <td><span class="i2">AU ROI.</span></td>
   <td class="tdr"><a href="#Page_472">472</a></td>
</tr>
<tr>
   <td class="tdl">Audience.</td>
   <td class="tdr"><a href="#Page_472">472</a></td>
</tr>
<tr>
   <td class="tdl">Négociation du mariage.</td>
   <td class="tdr"><a href="#Page_474">474</a></td>
</tr>
<tr>
   <td class="tdl">Entreprise contre la Rochelle.</td>
   <td class="tdr"><a href="#Page_475">475</a></td>
</tr>
</table>

<p class="center p2 small">FIN DE LA TABLE DU CINQUIÈME VOLUME.</p>







<pre>





End of the Project Gutenberg EBook of Correspondance diplomatique de
Bertrand de Salignac de La Mothe Fénélon, Tome Cinquième, by Bertrand de Salignac de La Mothe Fénélon

*** END OF THIS PROJECT GUTENBERG EBOOK CORRESPONDANCE DIPLOMATIQUE ***

***** This file should be named 41226-h.htm or 41226-h.zip *****
This and all associated files of various formats will be found in:
        http://www.gutenberg.org/4/1/2/2/41226/

Produced by Robert Connal, Hélène de Mink, and the Online
Distributed Proofreading Team at http://www.pgdp.net (This
file was produced from images generously made available
by the Bibliothèque nationale de France (BnF/Gallica) at
http://gallica.bnf.fr)


Updated editions will replace the previous one--the old editions
will be renamed.

Creating the works from public domain print editions means that no
one owns a United States copyright in these works, so the Foundation
(and you!) can copy and distribute it in the United States without
permission and without paying copyright royalties.  Special rules,
set forth in the General Terms of Use part of this license, apply to
copying and distributing Project Gutenberg-tm electronic works to
protect the PROJECT GUTENBERG-tm concept and trademark.  Project
Gutenberg is a registered trademark, and may not be used if you
charge for the eBooks, unless you receive specific permission.  If you
do not charge anything for copies of this eBook, complying with the
rules is very easy.  You may use this eBook for nearly any purpose
such as creation of derivative works, reports, performances and
research.  They may be modified and printed and given away--you may do
practically ANYTHING with public domain eBooks.  Redistribution is
subject to the trademark license, especially commercial
redistribution.



*** START: FULL LICENSE ***

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full Project
Gutenberg-tm License (available with this file or online at
http://gutenberg.org/license).


Section 1.  General Terms of Use and Redistributing Project Gutenberg-tm
electronic works

1.A.  By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement.  If you do not agree to abide by all
the terms of this agreement, you must cease using and return or destroy
all copies of Project Gutenberg-tm electronic works in your possession.
If you paid a fee for obtaining a copy of or access to a Project
Gutenberg-tm electronic work and you do not agree to be bound by the
terms of this agreement, you may obtain a refund from the person or
entity to whom you paid the fee as set forth in paragraph 1.E.8.

1.B.  "Project Gutenberg" is a registered trademark.  It may only be
used on or associated in any way with an electronic work by people who
agree to be bound by the terms of this agreement.  There are a few
things that you can do with most Project Gutenberg-tm electronic works
even without complying with the full terms of this agreement.  See
paragraph 1.C below.  There are a lot of things you can do with Project
Gutenberg-tm electronic works if you follow the terms of this agreement
and help preserve free future access to Project Gutenberg-tm electronic
works.  See paragraph 1.E below.

1.C.  The Project Gutenberg Literary Archive Foundation ("the Foundation"
or PGLAF), owns a compilation copyright in the collection of Project
Gutenberg-tm electronic works.  Nearly all the individual works in the
collection are in the public domain in the United States.  If an
individual work is in the public domain in the United States and you are
located in the United States, we do not claim a right to prevent you from
copying, distributing, performing, displaying or creating derivative
works based on the work as long as all references to Project Gutenberg
are removed.  Of course, we hope that you will support the Project
Gutenberg-tm mission of promoting free access to electronic works by
freely sharing Project Gutenberg-tm works in compliance with the terms of
this agreement for keeping the Project Gutenberg-tm name associated with
the work.  You can easily comply with the terms of this agreement by
keeping this work in the same format with its attached full Project
Gutenberg-tm License when you share it without charge with others.

1.D.  The copyright laws of the place where you are located also govern
what you can do with this work.  Copyright laws in most countries are in
a constant state of change.  If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg-tm work.  The Foundation makes no representations concerning
the copyright status of any work in any country outside the United
States.

1.E.  Unless you have removed all references to Project Gutenberg:

1.E.1.  The following sentence, with active links to, or other immediate
access to, the full Project Gutenberg-tm License must appear prominently
whenever any copy of a Project Gutenberg-tm work (any work on which the
phrase "Project Gutenberg" appears, or with which the phrase "Project
Gutenberg" is associated) is accessed, displayed, performed, viewed,
copied or distributed:

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license

1.E.2.  If an individual Project Gutenberg-tm electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges.  If you are redistributing or providing access to a work
with the phrase "Project Gutenberg" associated with or appearing on the
work, you must comply either with the requirements of paragraphs 1.E.1
through 1.E.7 or obtain permission for the use of the work and the
Project Gutenberg-tm trademark as set forth in paragraphs 1.E.8 or
1.E.9.

1.E.3.  If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder.  Additional terms will be linked
to the Project Gutenberg-tm License for all works posted with the
permission of the copyright holder found at the beginning of this work.

1.E.4.  Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5.  Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6.  You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form.  However, if you provide access to or
distribute copies of a Project Gutenberg-tm work in a format other than
"Plain Vanilla ASCII" or other format used in the official version
posted on the official Project Gutenberg-tm web site (www.gutenberg.org),
you must, at no additional cost, fee or expense to the user, provide a
copy, a means of exporting a copy, or a means of obtaining a copy upon
request, of the work in its original "Plain Vanilla ASCII" or other
form.  Any alternate format must include the full Project Gutenberg-tm
License as specified in paragraph 1.E.1.

1.E.7.  Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8.  You may charge a reasonable fee for copies of or providing
access to or distributing Project Gutenberg-tm electronic works provided
that

- You pay a royalty fee of 20% of the gross profits you derive from
     the use of Project Gutenberg-tm works calculated using the method
     you already use to calculate your applicable taxes.  The fee is
     owed to the owner of the Project Gutenberg-tm trademark, but he
     has agreed to donate royalties under this paragraph to the
     Project Gutenberg Literary Archive Foundation.  Royalty payments
     must be paid within 60 days following each date on which you
     prepare (or are legally required to prepare) your periodic tax
     returns.  Royalty payments should be clearly marked as such and
     sent to the Project Gutenberg Literary Archive Foundation at the
     address specified in Section 4, "Information about donations to
     the Project Gutenberg Literary Archive Foundation."

- You provide a full refund of any money paid by a user who notifies
     you in writing (or by e-mail) within 30 days of receipt that s/he
     does not agree to the terms of the full Project Gutenberg-tm
     License.  You must require such a user to return or
     destroy all copies of the works possessed in a physical medium
     and discontinue all use of and all access to other copies of
     Project Gutenberg-tm works.

- You provide, in accordance with paragraph 1.F.3, a full refund of any
     money paid for a work or a replacement copy, if a defect in the
     electronic work is discovered and reported to you within 90 days
     of receipt of the work.

- You comply with all other terms of this agreement for free
     distribution of Project Gutenberg-tm works.

1.E.9.  If you wish to charge a fee or distribute a Project Gutenberg-tm
electronic work or group of works on different terms than are set
forth in this agreement, you must obtain permission in writing from
both the Project Gutenberg Literary Archive Foundation and Michael
Hart, the owner of the Project Gutenberg-tm trademark.  Contact the
Foundation as set forth in Section 3 below.

1.F.

1.F.1.  Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg-tm
collection.  Despite these efforts, Project Gutenberg-tm electronic
works, and the medium on which they may be stored, may contain
"Defects," such as, but not limited to, incomplete, inaccurate or
corrupt data, transcription errors, a copyright or other intellectual
property infringement, a defective or damaged disk or other medium, a
computer virus, or computer codes that damage or cannot be read by
your equipment.

1.F.2.  LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees.  YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3.  YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3.  LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from.  If you
received the work on a physical medium, you must return the medium with
your written explanation.  The person or entity that provided you with
the defective work may elect to provide a replacement copy in lieu of a
refund.  If you received the work electronically, the person or entity
providing it to you may choose to give you a second opportunity to
receive the work electronically in lieu of a refund.  If the second copy
is also defective, you may demand a refund in writing without further
opportunities to fix the problem.

1.F.4.  Except for the limited right of replacement or refund set forth
in paragraph 1.F.3, this work is provided to you 'AS-IS' WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTABILITY OR FITNESS FOR ANY PURPOSE.

1.F.5.  Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law.  The invalidity or unenforceability of any
provision of this agreement shall not void the remaining provisions.

1.F.6.  INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in accordance
with this agreement, and any volunteers associated with the production,
promotion and distribution of Project Gutenberg-tm electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg-tm
work, (b) alteration, modification, or additions or deletions to any
Project Gutenberg-tm work, and (c) any Defect you cause.


Section  2.  Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of computers
including obsolete, old, middle-aged and new computers.  It exists
because of the efforts of hundreds of volunteers and donations from
people in all walks of life.

Volunteers and financial support to provide volunteers with the
assistance they need, are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come.  In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future generations.
To learn more about the Project Gutenberg Literary Archive Foundation
and how your efforts and donations can help, see Sections 3 and 4
and the Foundation web page at http://www.pglaf.org.


Section 3.  Information about the Project Gutenberg Literary Archive
Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service.  The Foundation's EIN or federal tax identification
number is 64-6221541.  Its 501(c)(3) letter is posted at
http://pglaf.org/fundraising.  Contributions to the Project Gutenberg
Literary Archive Foundation are tax deductible to the full extent
permitted by U.S. federal laws and your state's laws.

The Foundation's principal office is located at 4557 Melan Dr. S.
Fairbanks, AK, 99712., but its volunteers and employees are scattered
throughout numerous locations.  Its business office is located at
809 North 1500 West, Salt Lake City, UT 84116, (801) 596-1887, email
business@pglaf.org.  Email contact links and up to date contact
information can be found at the Foundation's web site and official
page at http://pglaf.org

For additional contact information:
     Dr. Gregory B. Newby
     Chief Executive and Director
     gbnewby@pglaf.org


Section 4.  Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment.  Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States.  Compliance requirements are not uniform and it takes a
considerable effort, much paperwork and many fees to meet and keep up
with these requirements.  We do not solicit donations in locations
where we have not received written confirmation of compliance.  To
SEND DONATIONS or determine the status of compliance for any
particular state visit http://pglaf.org

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States.  U.S. laws alone swamp our small staff.

Please check the Project Gutenberg Web pages for current donation
methods and addresses.  Donations are accepted in a number of other
ways including checks, online payments and credit card donations.
To donate, please visit: http://pglaf.org/donate


Section 5.  General Information About Project Gutenberg-tm electronic
works.

Professor Michael S. Hart is the originator of the Project Gutenberg-tm
concept of a library of electronic works that could be freely shared
with anyone.  For thirty years, he produced and distributed Project
Gutenberg-tm eBooks with only a loose network of volunteer support.


Project Gutenberg-tm eBooks are often created from several printed
editions, all of which are confirmed as Public Domain in the U.S.
unless a copyright notice is included.  Thus, we do not necessarily
keep eBooks in compliance with any particular paper edition.


Most people start at our Web site which has the main PG search facility:

     http://www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.


</pre>

</body>
</html>
